Title Доналд Тръмп-младши планира да посети Гренландия след интереса на баща му за контрол над острова:
Доналд Тръмп-младши се очаква да посети Гренландия утре, заяви местен правителствен представител пред Ройтерс две седмици след като баща му, избраният за президент на САЩ Доналд Тръмп, показа интереса си за това да контролира острова.
Не са планирани срещи с представители на грендландскоро правителство, каза постоянният секретар по външни работи Минингуанк Клайст.
"Не сме информирани за естеството на програма му, така че това е частна визита", заяви той.
Екипът на Тръмп за момента не е отговорил на молбата за коментар. 
Гренландия, автономна територия на Дания с население едва 57 000 души, е богата на полезни изкопаеми, нефт и природен газ. Развитието ѝ обаче е бавно и икономиката е зависима от риболова и годишните субсидии от Дания, отбелязва Ройтерс.











Столицата Нук се намира по-близо до Ню Йорк, отколкото до датската столица Копенхаген, пише БТА. 
Избраният за американски президент Тръмп показа интереса си за това да купи Гренландия по време на мандата си от 2017 г. до 2021 г., но гренландски и датски власти отхвърлиха възможността, преди да се състоят каквито и да било преговори. 
Преди две седмици Тръмп написа в социалната мрежа "Трут Соушъл", че "собствеността и контролът над Гренландия са абсолютна необходимост".
Миналата седмица гренландският премиер Муте Егеде заяви в новогодишната си реч, че ще се бори за независимост от Дания и че островът трябва да се отърси от "веригите на колониализма" и да определи сама собственото си бъдеще, без да споменава САЩ.

Title "Милан" съсече "Интер" след сладък обрат от 0:2 и триумфира със суперкупата на Италия:
След едва втория си мач начело на италианския гранд "Милан" португалският треньор Серджо Консейсао вече има трофей с "росонерите".
В столицата на Саудитска Арабия Риад те изоставаха с 0:2 до 52-ата мин, но с късен обрат стигнаха до изключително сладък успех с 3:2 във финала за суперкупата над градския съперник "Интер", за да триумфират.
Така "Милан" детронира вечния си враг, а и го изравни по трофеи в третата по значимост надпревара на Италия с 8. Преидшната си суперкупа "росонерите" взеха през 2016 г.

Консейсао пък стана първият наставник на "Милан", който печели първите си 2 мача след Филипо Индзаги през 2014 г. При това в полуфинала момчетата му също направиха обрат, за да пречупят "Ювентус" с 2:1.
Лаутаро Мартинес малко преди почивката и Мехди Тареми малко след нея, дадоха комфортен аванс на "Интер".
В 52-ата мин Тео Ернандес върна едно попадение за "Милан". Кристиан Пулишич (80) и Тами Ейбрахам (90+3) донесоха еуфорията за привържениците на "росонерите".
"Милан" победи "Интер" и през септември в серия (А) (2:1) и така записа 2 победи в дербито период за първи път от сезон 2010/2011.

Title Ефективни ли са хранителните добавки и витамините:
Хранителните добавки – витамини, минерали, растения и пробиотици – са по-популярни от всякога. Повече от три четвърти от американците приемат поне едно, според Администрацията по храните и лекарствата /FDA/.
Струва ли си някоя от тях? Отговорът на специалистите е колеблив. Някои витамини, включително мултивитамини, са показали, че са полезни в големи клинични проучвания. Доказано е, че други потенциално могат да причинят вреда. Много от добавките се намират някъде по средата.

Около 100 000 различни хранителни добавки се продават в магазините и онлайн в САЩ. Те варират от мултивитамини до билки и смеси, които обещават загуба на тегло. Някои обаче може да токсични, а за трети се твърди невярно, че подобряват мозъчната функция.
Робърт Ф. Кенеди-младши, избран от Доналд Тръмп министър на здравеопазването, каза на подкастъра Лекс Фридман през 2023 г., че приема „много витамини и хранителни вещества", които не може да изброи, защото не ги помни всичките. В публикация от октомври в X Кенеди обвини FDA в „агресивно потискане" на витамини и хранителни добавки.
Всъщност FDA има ограничен надзор върху добавките, след като са на пазара. В публикувано проучване от 2018 г. изследователи от Министерството на общественото здраве на Калифорния изразиха загриженост относно продукти, които съдържат неодобрени и потенциално опасни съставки.

Законът за здравето и образованието за хранителните добавки от 1994 г. ги поставя в същата категория като храните. Тази рамка означава, че агенцията регулира хранителните добавки като хранителни продукти, а не фармацевтични. В резултат на това надзорът върху безопасността и ефикасността им до голяма степен е оставен на компаниите, които ги продават.
Компаниите могат също така да използват вратичка, наречена GRAS. Това обозначение позволява вещества, които се считат за безопасни според изследвания или поради факта, че вече се използват в дадени храни, да бъдат използвани в нови продукти. Не се изисква уведомление до FDA.

Много от витамините и минералите на пазара като цяло са безопасни, но не винаги са ефективни.






Що се отнася до изследванията, разбирането на ефектите, които добавките оказват върху човешкото здраве, е трудно, отнема време и е скъпо, каза д-р Дейвид Серес, директор по медицинско хранене в Института по човешко хранене към Медицинския център на Колумбийския университет.
„По-голямата част от изследванията, за които се чува, са наблюдения, където две неща са свързани, но причинно-следствената връзка не може да бъде установена", обясни д-р Серес.
„Очевидно има добавки с установени ползи", категоричен Кристофър Гарднър, професор в Станфордския университет. „Има и много добавки, които вероятно не са полезни, но също така не са вредни", уточни той.
Повече не означава по-доброМенсън, който ръководи клиничното изпитване COSMOS-Mind върху мултивитамини, каза, че хората трябва да бъдат предпазливи относно витамините, които съдържат „мегадози".
„Трябва да погледнете опаковката и да видите какво казва по отношение на процент от дневния прием. Често ще пише 400% или 500%, доста над стойността", каза тя.
Такива високи дози могат да бъдат опасни или просто загуба на пари.
Има някои доказателства, че ежедневният прием на мултивитамини може да предпази от загуба на паметта; многобройни проучвания обаче не успяха да покажат, че добавките имат чудодейни ефекти върху здравето. Диета като средиземноморската, която е пълна с растения, зеленчуци и мазна риба, може да намали рисковете от деменция или сърдечни заболявания, но добавките обикновено не предлагат същите ползи, установиха изследвания.
Нямам отговор защо хората приемат добавки, които могат да осигурят малка или никаква полза, но това може да се дължи на силно желание да контролират здравето си, обясни Серес, цитиран от БГНЕС.

Title Радев връща на масата за преговори партиите, не иска нов вот и нов главен прокурор:
Мълчание след отсрочката от президента за мандата, никой от политическите централи още не споменава избори
Правната комисия приема утре промените, които да спрат Сарафов - индикация, че все пак може и да се договорят
ДБ под двоен натиск: от ГЕРБ и от партньора ПП

Още няколко дни за преговори дали в този парламент ще има правителство, или ще се ходи на осми предсрочни избори отпусна Румен Радев. И като че ли успя да върне на масата разтурилите сговора в неделя ГЕРБ и ДБ.
С думите си навръх Богоявление Радев ясно обясни какво очаква от партиите - да няма нови парламентарни избори и да бъде спрян изборът на Борислав Сарафов за главен прокуор от този Висш съдебен съвет.
Призовавам политическите партии да спрат да си играят със съдбата на хората и с бъдещето на страната. Предоставих достатъчно време, за да могат да изпълнят своята отговорност. Но ей така

с лека ръка да задраскаш всичко

и да хвърлиш страната в поредните предсрочни парламентарни избори при толкова много висящи кризи е тотална демонстрация на безотговорност, обърна се държавният глава към партиите. Предната вечер преговорите бяха спрени от страна на ГЕРБ, след като ДБ не приеха техния кандидат за премиер Росен Желязков.
А избора на нов главен прокурор президентът коментира така: Аз вече заявих, че този Висш съдебен съвет нееднократно показа, че е изтъкан от зависимости и е подвластен на политическа конюнктура. Още повече той е с изтекъл мандат.

Добави и че кандидатът е единствен. С подобни аргументи Радев отказа да подпише указа за избора на Иван Гешев за главен прокурор преди 5 г., макар че ветото му бе лесно преодоляно при повторното гласуване в същия ВСС.
През целия ден в понеделник партиите от преговорите запазиха мълчание. И за разлика от разтурянето на сглобката Денков/Габриел, този път никой политик не побърза да спомене за избори. Вместо това всички минаха в







уважително изчакване

Най-сложна е ситуацията в “Демократична България”. Коалицията е успяла да постигне почти всичко, което си е поставяла като цел в преговорите - приемане на промени в Закона за съдебната власт, които да спрат избора на Борислав Сарафов, нова реформа на прокуратурата, промени в службите за сигурност. ДБ обаче трудно ще успеят да “продадат” пред партньорите си от “Продължаваме промяната” кандидата за премиер от страна на ГЕРБ - бившия шеф на парламента Росен Желязков. И именно това са споделили, преди ГЕРБ да спрат преговорите - Желязков 99% няма да бъде одобрен от коалиционните им партньори. Все пак е била направена уговорката, че не отказват юристът да вземе първия мандат от президента, но това трябва да бъде обсъдено в колективните им органи.


От ДБ обаче признават, че са били изненадани от категоричното слагане на името на Желязков на масатка в събота късно вечерта, тъй като в споразумението се е предвиждало да е записан профилът на общия министър-председател.
В понеделник високопоставени източници от ПП потвърдиха пред “24 часа”, че за тях Желязков е невъзможен премиер. И припомниха изискването си министър-председателят да е равноотдалечен. Тук е разликата с ДБ, които, още преди да влязат в преговорите, смениха термина с “взаимноприемлив”.
В такъв случай оставането на ДБ в разговорите за правителство би означавало край на коалицията им с “Промяната”. И то на цената да понесат всички упреци как си сътрудничат с ГЕРБ.




                         Преговорите на ГЕРБ с ДБ, БСП и ИТН стигнаха до оформяне на коалиционно споразумение, което обаче още не е финализирано.





Върху ДБ е бил оказан още един натиск от страна на ПП, този път по идея и съвет на съпредседателя на партията Асен Василев. Той лансирал

ДБ да не вземат министри в правителството


Да подкрепят приемането на кабинета в НС, но впоследствие да си запазят свободата да действат опозиционно.
Тази вечер се очакваше все пак да има обсъждания в колективните органи на ДБ и ПП. Такива обаче реално не са се състояли. В ДБ продължава да витае очакване, че прекратяването на преговорите от страна на ГЕРБ е блъф и те биха се върнали с 3-и кандидат за министър-председател.
От партията на Бойко Борисов обаче засега не възнамеряват да се отказват от Желязков.
“Изпълнихме всяко тяхно искане, записахме промените в закона заради Сарафов, евро-Магнитски, промени в прокуратурата и комисията за противодействие на корупцията. За да бъдат приети тези законови промени, ние имаме най-голяма тежест - 69 депутати, и трябва да носим отговорност, включително с министър-председател”, коментира пред “24 часа” човек на висока позиция в ГЕРБ.
Идеите за

премиер като Надежда Нейнски, Петър Стоянов или Росен Плевнелиев

били неприемливи - зад тях не стои партия.
Борисов все пак още не се е отказал напълно от преговорите за съставяне на правителство. И възнамерявал да изчака ДБ поне до сряда, като през това време обаче искал да види действия.
В същото време и хората на ген. Атанас Атанасов и Христо Иванов, изненадани от неделното изявление на ГЕРБ за прекратяване на преговорите, чакат действия от лагера на Борисов, за да се ориентират в ситуацията.




                         Лидерите на “Продължаваме промяната” Кирил Петков, Асен Василев и Николай Денков все още не са коментирали публично преговорите, водени от ГЕРБ.



Такива се очакват още във вторник. Като знак, че държат на думата си, ГЕРБ ще подкрепят на заседанието на правната комисия промените в Закона за съдебната власт. Те влизат за обсъждане на първо четене ден преди официално в сряда да удари първият парламентарен звънец за новата година. Ако промените бъдат приети и влязат в сила до 16 януари, ще бъде спряна процедурата по избор на Борислав Сарафов за главен прокурор. Освен това той

няма да може да продължи да изпълява и временно функцията

Проектозаконът на ПП-ДБ се очаква да бъде подкрепен и от ИТН и БСП, които също участваха в договарянето на съвместното управление. Пълното приемане на закона обаче зависи и от това дали ще бъде съставено редовно правителство, или преговорите напълно ще пропаднат. Според досегашните информации ГЕРБ, ДБ, ИТН и БСП са имали договорено споразумение за избор на нов ВСС, като процедурата трябвало да гарантира, че новите съдебни кадровици са неподатливи на външни влияния.
Упоритите слухове в София около празниците бяха, че четирите страни дори са договаряли кой да е новият главен прокурор. Но нито един източник не потвърди, дори неофициално, подобна информация.
Реално в последните дни и най-вече в събота, когато преговорите са продължили до 23 ч вечерта, са били финализирани последните подробности както по коалиционното споразумение, така и по самото правителство. Обединили се около

формула на властта 3 х 3 плюс 10, като всяка формация има вицепремиер

ГЕРБ трябвало да излъчи 10 от министрите, а ДБ, ИТН и БСП да разполагат с по три кресла в правителството.
Формулата връщала и един орган, който съществуваше при управлението на тройната коалиция през 2005-2009 г. Тогава премиерът Сергей Станишев и лидерите на ДПС Ахмед Доган и на НДСВ Симеон Сакскобургготски образуваха

Съвет на коалицията,

който решаваше доста успешно спорните въпроси. И сега на базата на този опит, припомнян и от политическите анализатори, се предвиждало при съставяне на кабинет на ГЕРБ, ДБ, ИТН и БСП да се създаде подобна конструкция. Нямало обаче да се нарича съвет на коалицията, а Съвет за съвместно управление, тъй като БСП имат конгресно решение да не участват в коалиция с ГЕРБ.

Title Турция ще пусне 5G мрежа през 2026 г.:
Турция възнамерява да пусне пето поколение мобилна клетъчна мрежа (5G) през 2026 г., съобщи днес  турският президент Реджеп Тайип Ердоган след заседание на кабинета, което беше председателствано от него, съобщи Анадолската агенция, цитирана от БТА.
„Ще проведем търг като част от проекта за създаване на национална 5G комуникационна мрежа през 2025 г. и планираме да получим първия сигнал през 2026 година“, каза Ердоган.
Турският министър на транспорта и инфраструктурата Абдулкадир Уралоглу по-рано обяви началото на тестването на 5G мрежи в Турция, припомня ТАСС. По думите му 30 организации са получили разрешение да ги използват, включително на международното летище в Истанбул.
Броят на потребителите на мобилни комуникации в Турция е около 87 милиона, от тях почти 81 милиона използват 4,5G мрежа.

Title Нова система за обработка на 2400 багажа на час ще монтира летище София:
Новото оборудване за обработка на багаж вече е доставено на летище София, съобщиха на своята фейсбук страница от столичния аеропорт. 
Седем камиона със системата за обработка на багажа (BHS) пристигнаха на летище София. Започва подготовката за монтаж и интегриране на тази технология, която ще осигури още по-бързо, сигурно и ефективно обслужване на вашия багаж, посочиха от летището.
Новата система е с капацитет за обработка до 2400 багажа на час. От летището подчертават също, че системата ще гарантира сигурното и ефективно управление на милиони чекирани багажи годишно. Проектът е на стойност над 20 милиона лева, пише БТА. 
От 9 януари започва нова организация за достъп и престой пред Терминал 2 на летището.  






Title Извикаха Индиана Василев в националния на САЩ:
Нападателят с български корени Индиана Василев бе извикан в националния отбор на САЩ за тренировъчен лагер преди приятелските срещи с Венецуела и Коста Рика на 18 и 22 януари от аржентинския селекционер Маурисио Почетино.
23-годишният имаше период в английския "Астън Вила".
Сега играе за "Сейнт Луис" в МЛС.
Индиана е син на носителя на купата на България със "Сливен" Денчо Василев. Роден е в Савана, Джорджия  и бе част от елитната академия IMG.

                                                                                                                                                                                                                                                                                                                               

Title Венецуелските дипломати имат 48 часа да напуснат Парагвай:
Парагвай нареди на венецуелските дипломати да напуснат територията му до 48 часа, предаде Ройтерс, цитирана от БТА. 
Парагвайското президентство реши да даде твърд отговор и да даде на венецуелските дипломати срок от две денонощия да си тръгнат, след като по-рано венецуелското правителство съобщи, че ще прекрати дипломатическите си отношения с Парагвай и ще изгони дипломатите на южноамериканската страна. Мярката бе предприета ден след като парагвайският президент Сантяго Пеня изрази подкрепата си за венецуелската опозиция.
Разривът в отношенията идва дни преди венецуелският президент Николас Мадуро да встъпи в длъжност за трети пореден мандат след спорните избори през юли, които както той, така и опозиционният кандидат Едмундо Гонсалес твърдят, че са спечелили. Президентството на Парагвай потвърди, че признава Гонсалес за победител в изборите във Венецуела.
Пеня, който заедно с няколко други световни лидери, включително американския президент Джо Байдън, смята Гонсалес за победител в президентските избори, вчера написа в социалната мрежа „Екс", че е разговарял с венецуелския опозиционен лидер по видео връзка и се е ангажирал да му помогне за възстановяване на демокрацията в Венецуела.

Title САЩ облекчиха ограниченията за Сирия, но запазиха санкциите:
САЩ днес облекчиха някои от ограниченията срещу преходното правителство в Сирия, за да позволят влизането в страната на хуманитарна помощ, след като ислямистките бунтовници миналия месец свалиха от власт сирийския лидер Башар Асад, предаде Асошиейтед Прес.
Министерството на финансите на САЩ издаде общо разрешително със срок на действие от шест месеца, което позволява определени сделки със сирийското правителство, включително продажба на енергия и случайни операции.

Ходът не означава отмяна на санкциите срещу страната, която е опустошена от продължила повече от десетилетие гражданска война, но е признак за ограничена подкрепа от страна на САЩ за новото преходно правителство, посочва АП, цитирана от БТА.
Общото разрешително подчертава ангажимента на Америка да гарантира, че нейните санкции "не възпрепятстват дейности за задоволяване на основни човешки нужди, включително предоставяне на обществени услуги или хуманитарна помощ", се казва в изявление на министерството на финансите.
След свалянето от власт на Асад официални представители на новите власти в страната заявиха, че тя ще бъде приобщаваща и открита към света.
САЩ постепенно вдигнаха някои от ограниченията, след като Асад напусна Сирия за Русия. Администрацията на президента Джо Байдън миналия месец реши да отмени наградата от 10 милиона долара за залавянето на лидера на сирийските бунтовници Ахмад аш Шараа.
Днешното обявление идва след среща в Дамаск между лидера на „Хаят Тахрир аш Шам“ (ХТШ) Аш Шараа, който в миналото е имал връзки с „Ал Каида“ и най-високопоставения дипломат на САЩ за Близкия изток Барбара Лийф, която бе начело на първата американска дипломатическа делегация в Сирия след свалянето на Асад. САЩ и ООН от дълги години определят ХТШ за терористична организация.

Title Армията си иска парите – при война се инвестира в хората и в боеспособност (Обзор):
Така президентът защити по-високите възнаграждения и модернизация
Генералската заплата ще гони 7000 лв., войниците ще вземат 2300
Военните да получат обещаното увеличение на заплатите от 1 януари и това да е сред първите задачи на парламента. Това призоваха президентът Румен Радев и служебният министър на отбраната Атанас Запрянов след освещаването на бойните знамена на Богоявление.
“Основният приоритет за Европа е гарантирането на сигурността в една все по-размирна обстановка. Повишава се вниманието към боеспособността на въоръжените сили. Това важи с особена сила за България. Наред с изпълнението на модернизационните проекти първи приоритет трябва да бъде инвестицията в хората. Очаквам НС и кабинетът да изпълнят поетия ангажимент за повишаване на заплащането на военнослужещите. И това да бъде първата стъпка от една цялостна програма”, поиска Радев.

Възнагражденията на полицаи и военни трябваше да се увеличат с до 30% от този месец. Това бе решено от предишното НС, но за да стане факт, настоящото събрание трябваше да приеме бюджет 2025, което не стана. Депутатите се връщат на работа от сряда и ще гледат удължаването на миналогодишния бюджет.
Ако увеличението се приеме, най-ниската заплата в армията ще е между 2300 и 2370 лв. за войниците. Сержантите ще вземат между 2395 и 2485 лв., а офицерските кандидати - между 2520 и 2630 лв. Заплатите за висшите офицери пък ще започват от 4250 лв. до 6700. Младшите ще получават от 2830 до 2950 лв., а старшите - от 3000 до 4050 лв.
Анализатори предупредиха, че при дупките в бюджета вдигането на парите за военните не е резонно. И че само за армията ще отидат 3-4% от БВП.

“Предвиденото увеличение на заплатите не увеличава военните разходи на 3 или 4%. То ще бъде направено в рамките на 2-2,5%, тоест сме предложили едно балансирано увеличение за сметка на капиталовите разходи”, обясни Запрянов.
Разходите за отбрана в момента се поддържат на около 2% от БВП на година. Това е изискване на НАТО, макар повечето страни вече да залагат минимум 2,5%. С увеличението на заплатите военните се надяват да привлекат нови хора в армията. Сега 22% от местата са незаети. Най-голям е дефицитът на кадри при гвардейците - 63%. (Виж долу.) При въоръжените сили той е около 22%, а в сухопътните войски - 30%.
Междувременно МО ще се пробва да купи нови обувки за военнослужещите. Пусната е обществена поръчка за малко над 4,1 млн. лв. - за 10 хил. чифта летни и над 8 хил. чифта зимни обувки.

При първия опит да се закупят обувки за военното формирование в Негушево (там е командването на логистиката) през лятото на 2024 г. поръчката бе прекратена заради липсата на достатъчно изисквания. Тогава обаче се търсеха само зимни обувки за малко над 3 млн. лв. Обикновено около подобни поръчки има изострено внимание, тъй като условията в тях може да предопределят победителя в конкурса. Именно за наговаряне между две фирми в поръчката за обувки на армията сигнализира през 2020 г. министърът на отбраната. КЗК образува производство срещу участниците през 2022 г., но и досега решение по казуса няма.







Търсят спешно 100 гвардейци





                         Нов бонус от 80 лв. за участие в представителни събития ще получават гвардейците.



Само 38% от щата заети, а се дават по 80 лв. на дежурство, 300 за храна и още бонуси. Искат се ръст над 175 см, психотест, физически изпит и по обща култура
100 гвардейци търси спешно Министерството на отбраната. Конкурсът ще се проведе през февруари и е 4-ият само в рамките на година в опит да се попълни най-представителната част на армията. Проблемът с некомплекта при военните е дългогодишен и напоследък се задълбочава. (Виж горе.) В Националната гвардейска част той стига 62%. “Това означава, че на всеки 100 щатни места за гвардейци заетите са само 38”, обясни военният министър Атанас Запрянов.
Основната заплата на гвардейците в момента е 1616 лв. Те имат право и на редица социални придобивки - безплатно лечение за тях и семействата им във ВМА, 200 лв. допълнително за работа в специфични условия, по 300 лв. ваучери за храна, поемат се пътните им разноски, ако живеят извън града, както и част от наема. Скоро ще получават и нови бонуси - по 80 лв. за дежурство пред сградата на президентството, също толкова и за всяко участие в представителни и официални церемонии, протоколни мероприятия и военни ритуали. А пък за подготовката на подобни събития - по 200 лв. над заплатата.
Кандидатствалите мъже и жени трябва да преминат през оценка на психологичната пригодност, изпит по физическа подготовка, тест за проверка на общата култура и събеседване. Искат се поне средно образование, ръст между 175 и 185 см, възраст до 40 г., да нямат татуировки по видимите части от тялото.

Title Конгресът на САЩ удостовери резултатите от президентските избори:
Вицепрезидентът на САЩ Камала Харис оглави заседание за удостоверяване на изборното си поражение от Доналд Тръмп четири години след като той се опита да спре същия този процес след загубата си от Джо Байдън, предаде Асошиейтед Прес.
Участието на Харис бе церемониално и коментарите ѝ бяха кратки. Тя раздаде копия с изборните резултати и стоя тихо докато законодатели ги изчетоха на глас пред залата.

След това Харис обяви, че Тръмп е спечелил изборите, а републиканците аплодираха следващия президент.
Цялата процедура продължи по-малко от половин час.
Във видеопослание, публикувано тази сутрин, Харис нарече ролята си „свещен дълг" да гарантира мирното предаване на властта.
Тя си спечели място в краткия списък на вицепрезидентите, председателствали церемониалното потвърждаване на изборната си загуба, посочва АП. Ричард Никсън го прави след загубата си от Джон Ф. Кенеди през 1960 година. Ал Гор е следващият, след като Върховният съд на САЩ решава резултатът от изборите през 2000 г. в полза на Джордж Буш-младши.

Никой друг вицепрезидент обаче не е председателствал заседанието за удостоверяване на изборната си загуба от бъдещ президент, който преди това е отказал да признае своя собствена загуба.
Освен че разпространява лъжи за изборна измама, на 6 януари 2021 година Доналд Тръмп насърчи поддръжниците си да атакуват Капитолия в опит да прекъснат процедурата по удостоверяване на победата на Джо Байдън, отбелязва Асошиейтед Прес.

По време на предизборната кампания Харис често споменаваше атаката от 6 януари, за да предупреди гласоподавателите за опасността от връщането на Тръмп в Белия дом. Тя го нарече „дребнав тиранин" и „имитатор на диктатори".
Днес не се очакваха проблеми. Говорителката на преходния екип на Тръмп и бъдещ прессекретар на Белия дом Карълайн Левит заяви, че ще има „плавен преход във властта".
„Когато Камала Харис удостовери изборните резултати, президентът Тръмп ще изпълни обещанието си да служи на ВСИЧКИ американци и ще обедини страната чрез своя успех", се казва в нейно изявление, цитирано от БТА. 
Левит не отговори на въпрос относно опита на Тръмп да използва процеса по удостоверяване, за да промени резултатите от изборите преди четири години, отбелязва АП. Тогава Тръмп поиска от вицепрезидента си Майк Пенс да не отчете гласове от оспорвани щати въз основа на фалшиви твърдения за измама.

Title Дилър опита да глътне пликче с дрога, захапа пръста на столичен полицай:
Дилър опита да глътне пликче с наркотици, а при ареста си ухапа пръста на полицай в София. Криминалистът не е пострадал сериозно.
Той опитал да провери мъжа тази вечер в района на мола на бул. "Стамболийски". Дилърът пробвал да скрие дрогата, каро глътне пликчето с нея. Тогава полицаят се опитал да го спре, а пласьорът го захапал.
Мъжът е задържан. 

Title Димитър Ганев: Преговорите за правителство ще продължат, това напрежение е само етап:
Политологът от агенция „Тренд" Димитър Ганев коментира политическата ситуация, след като в неделя следобяд стана ясно, че ГЕРБ-СДС прекратяват преговорите за съставяне на правителство. Според него това е етап, а не окончателен край на разговорите. Ганев отбеляза също, че Румен Радев дава максимален толеранс да се постигне някакъв консенсус за редовен кабинет.
„Доста силно е да говорим в момента за форма на окончателно прекратяване. Мисля, че това е етап в преговорите. Мога да дам два аргумента", заяви той пред NOVA. 

„Нямаше изявления от нито една от политическите формации, които участваха в преговорния процес. Ако наистина разговорите са напълно взривени, това означава провален първи мандат и с 99% сигурност отиваме на избори, защото втори и трети мандат изглеждат малко вероятни за реализация. Представете си в тази ситуация какви брифинги щеше да има на политическите лидери, които щяха да се обвиняват взаимно", подчерта Ганев.
Вторият аргумент на политолога е свързан с президента. „Румен Радев каза, че ще даде още няколко дни. Това време е напълно безпрецедентно и е рекорд. Той им дава възможно най-дългия период, който е имало преди връчване на първи мандат. Радев дава максимален толеранс да се постигне някакъв консенсус за редовен кабинет", каза той и отбеляза, че най-вероятно изказването му е координирано с политическите сили.
По думите му на ситуацията от неделя с двете прессъобщения от ГЕРБ-СДС и „Демократична България" трябва да се гледа като на етап, който пренарежда баланси, преговорни позиции, натиск и който не означава непременно, че България отива на осми избори през март.

Title Влак пътува 10 часа от Варна до София заради проблем с мрежата:
Пореден ден на значителни закъснения на влакове по основни направления в страната. Пример за това е линията Варна - София. Влакът, тръгнал по разписание в 09:20 тази сутрин от морската ни столица, стоя повече от час в участъка Стара Загора - Михайлово, пише БНТ. 
От БДЖ съобщиха, че причината е повреда в контактната мрежа. На сайта на държавния превозвач е посочено, че пътниците ще бъдат превозени с автобус.
Закъснението в късния следобед на гарата в Септември беше 82 минути, а в София влакът пристигна със закъснение от 90 минути. Така пътуването от Варна до столицата днес с влак продължи 10 часа.

Title С "Б" отбора "Реал" удари 5:0 тим от 4-а дивизия и е на 1/8-финал за кралската купа:
Почти изцяло с "Б" отбора си "Реал" (Мадрид) се класира за 1/8-финалите на турнира за кралската купа след 5:0 като гост на 4-дивизионния "Депортива Минера".
Единственият твърд титуляр, започнал в състава и тази вечер - Феде Валверде, откри резултати в 5-ата мин, а се разписаха още Едуардо Камавинга (13), Арда Гюлер (28, 88) и Лука Модрич (55).
В четвъртък за "Реал" предстои 1/2-финал за суперкупата срещу "Майорка" в Саудитска Арабия.
Мадридчани са носители на трофея.

Title Боряна Димитрова: Ако първият мандат се провали, това чака и следващите:
Всички сме поставени в ситуация да гадаем каква е причината за прекратяването на преговорите от страна на ГЕРБ. Защото тези преговори тръгнаха доста обнадеждаващо – по един доста цивилизован начин, сядаха на масата за преговорите доста обрани, излизаха с едни и същи съобщения и изглеждаше, че се върви стъпка по стъпка към подписване на споразумение. Това заяви пред bTV социологът и управител на „Алфа Рисърч" Боряна Димитрова.
„Това съобщение вчера за мен беше толкова неочаквано, че ако не беше толкова абсурдно, бих го помислила за някаква нелепа шега. Че някой не е изтеглил от коледната баница късметче „министър" и е решил да разтури трапезата", каза тя.

По думите ѝ няма логично обяснение. Но на този етап могат да се изкажат две хипотези.
„Едната хипотеза е поначало да се е тръгнало към тези преговори да бъдат разглеждани като проформа преговори, които трябва да отложат връчването на първия мандат до периода след празниците. Другата възможност – все пак да са тръгнали, да са постигнати определени договорености и да са се намесили неочаквани обстоятелства и фактори, които да са довели до взривяване на тази договореност", обясни още социологът.
Според нея тези фактори може да са различни – други политически сили, фактори от други институционални сфери и т.н.
„Политическите сили да не се чувстват достатъчно свободни да приключат преговорите така както биха желали. Ако до този момент имахме изключително единодушно поведение, и в последния момент само едната страна излиза със своя версия, а другата казва, че е научила от медиите – както бихме казали, тук има нещо, но не се знае какво е", каза още Боряна Димитрова.
Тя е категорична:
„Ако не се стигне до изявление точно обратното на изявлението от 5-и януари, първият мандат ще бъде провален. А ако първият мандат бъде провален, това означава автоматически провал и на следващите мандати – в това нямам съмнение", заяви тя.

Title Европа срещу Мъск - един след друг лидери искат милиардерът да спре да се меси в политиката (Обзор):
Макрон, Шолц, Стармър се изказаха против богаташа
Илон Мъск се превръща в най-недолюбваната личност сред лидерите в Европа, които обвиняват най-богатия човек в света и довереник на Доналд Тръмп, че се намесва пряко в демократичните процеси на континента.
Напрежението ескалира в понеделник, когаго Мъск и премиерът на Великобритания Киър Стармър си размениха критики, свързани със скандал около банди за блудство с деца.

Преди седмица милиардерът нападна лейбъристката власт на Острова заради случай от октомври м.г. Тогава министърката по въпросите на закрилата и насилието срещу жени и деца Джес Филипс отхвърли искане правителството да води
разследване за сексуална експлоатация
на деца в миналото.
На 2 януари опозиционната лидерка Кеми Баденоч призова за национално публично разследване на “скандала с бандите за блудство” на Острова. Ден по-късно Мъск нарече Филипс “защитник на геноцида на изнасилванията” и упрекна Стармър, че докато е бил главен прокурор между 2008 и 2013 г., е стоял безучастно.
Според доклад от 2014 г. на социалния работник Алексис Джей около 1400 уязвими деца, често млади момичета, са били сексуално малтретирани в северния град Ротерхам между 1997 и 2013 г. Подобна била картината и в други градове в региона. Членовете на бандите са били главно мъже от Южна Азия, повечето пакистанци. В доклада си Джей остро критикува “колективния провал” на местните власти отчасти заради това, че се страхували да бъдат набедени за расисти, ако преследват извършителите.




“Затвор за Стармър”, призова Мъск, а след това пусна анкета със заглавие “Да освободи ли Америка народа на Великобритания от тираничното им правителство”.
Стармър побърза да се защити и обвини Мъск, че “прекрачва границата”, като “разпространява лъжи”. Премиерът подчерта, че докато е бил главен прокурор, е възобновил редица случаи, свързани с експлоатация на деца.
На този фон Мъск се






обърна и срещу лидера на реформаторите
Найджъл Фараж. Богаташът заяви, че Фараж трябва да бъде махнат от лидерския пост на партията, тъй като нямал необходимите качества. Само часове по-рано Фараж описа Мъск като “приятел”.
Други европейски лидери също упрекнаха Мъск заради намесата му в политиката на Стария континент. “Ако преди 10 г. някой ни беше казал, че собственикът на една от най-големите социални мрежи в света ще подкрепи ново международно крайнодясно движение и ще се намеси пряко в избори, включително в Германия? Кой щеше да си го представи?”, каза френският президент Еманюел Макрон във връзка с подкрепата на Мъск за “Алтернатива за Германия”.
Подобна беше реакцията на норвежкия премиер Йонас Стьоре: “Обезпокоително е, че се намесва толкова пряко във вътрешните работи на други държави”.
Самият Шолц каза, че няма да полага никакви усилия да се ангажира с Мъск. “Не вярвам в ухажването на благоволението на Мъск. Щастлив съм да оставя това на другите - каза той и допълни: - Правилото е: не хранете трола”.

Title Ограничава се движението по част от пътя Пещера – Пловдив заради ремонт, въвеждат обходни маршрути:
От утре, 7 януари, продължава ремонтът на път III-375 Пещера – Пловдив в област Пловдив, в близо 3,4-километровия участък между селата Йоаким Груево и Кадиево, съобщиха от пресцентъра на Агенция "Пътна инфраструктура" (АПИ).
Движението по трасето ще бъде ограничено, а превозните средства ще се пренасочват по обходни маршрути в района на Стамболийски по отсечките Ново село – Стамболийски и Брестовица – Перущица. Дейностите се изпълняват по договора за текущ ремонт и поддържане на републиканските пътища в област Пловдив и се очаква да приключат до началото на март 2025 г. 

Ремонтът включва отстраняване на наносен пласт, почистване на отводнителните съоръжения, студено рециклиране на съществуващата асфалтова настилка и полагане на нов асфалт, попълване и профилиране на банкетите и др. С изпълнението на предвидените работи ще се подобрят транспортно-експлоатационните качества и носимоспособността на настилката, отводняване на трасето и безопасността на движението.
От АПИ припомнят, че в края на ноември м. г. започнаха ремонтните работи по 7-километров участък от пътя в област Пловдив. Те се извършат в няколко етапа. Първият, включващ отсечката от Исперихово до кръстовището с път III-866 Стамболийски – Куртово Конаре при Вълев мост, вече е завършен. Продължава ремонтът в отсечката от Вълев мост до кръстовището на път III-375 с общинския път за Стамболийски преди входа на Йоаким Груево, като трасето остава затворено до 15 януари. В този участък пътуващите ползват като алтернатива общинската и републиканската пътна мрежа в района на Стамболийски.
През август м. г. започна и ремонтът на 15 км от третокласния път Пещера – Пловдив в област Пазарджик. Асфалтовите работи в участъка Пещера – Бяга – Исперихово са завършени. Предстои монтирането на пътните знаци и полагането на хоризонталната маркировка. Докато пътната сигнализация бъде поставена в ремонтирания участък скоростта на движение е ограничена до 50 км/ч, посочват от АПИ.

Title Наоми Осака отново е сингъл:
Четирикратната шампионка от "Големият шлем" Наоми Осака потвърди, че тя и нейният партньор - рапърът Корде, са се разделили.
Японската тенисистка публикува информацията в социалните мрежи.
Наоми и Корде станаха родители на дъщеря през юли 2023 г. в Лос Анджелис.
Осака се завърна в професионалния тур за миналогодишното издание на Откритото първенство на Австралия след около 15 месеца пауза.

Title Отиде си писателят Димитър Коруджиев, в чийто дом е създаден в. “Демокрация” (Обзор):
Поклонението ще е на 9 януари в църквата “Свети Георги”
Вестник “Демокрация” бе създаден в моя дом от група известни писатели и журналисти. Йордан Василев, първият главен редактор, описва събитието подробно в своята книга “Щрихи”. Това разказва Димитър Коруджиев в предговора към книгата “Пуснете слънчевата светлина”, в която са събрани първите му 77 есета, публикувани във вестника (1990-1991). В продължение на 8 години той води есеистична рубрика там всеки петък.
Ето бележката на издателство „Златорогъ" върху корицата й: „В тази книга са събрани знаменитите кратки есета на Димитър Коруджиев, които той публикува всеки петък във в. "Демокрация" от година и половина насам. И актуални, и високохудожествени, текстовете добиха огромна популярност и направиха името на писателя известно в цялата страна. С тях Коруджиев постига три неща: прави анализ на политическата обстановка и на отиващатата си комунистическа система, дава подкрепа и утеха на измъчените и готовите да се поддадат на отчаяние, насочва нашето съзнание към най-високите духовни ценности и добродетели. Трите линии се свързват в неподражаемо единство благодарение на поетичния език на автора, който въздейства много силно и разтърсва читателите."

Писателят, който е един от основателите на СДС, си отиде на 83 години
Известен е с романите си “Градината на косовете”, “Домът на Алма”, “Къща под наем”, “Десет години по-късно”, “Преди да се умре: Фантазия за Сашо Сладура”, “1989”, на десетки сборници с разкази, есеистика, детски произведения. Автор е и на пиесите “Омагьосаният кръг” и “Стаята”, поставени в театър “София” (1979-1981).
Негови книги са преведени на гръцки, немски румънски, руски, унгарски, френски, английски. Откъси от романите му, новели, цикли с негови разкази са публикувани в литературни списания и антологии на тези и други езици.

Коруджиев е роден в София на 26 декември 1941 г. Завършва българска филология в Софийския университет (1966).

В автобиографичния си роман “Градината с косовете”, посветен на жена му, разказва подробно за ученическите си години и как в десети и единадесети клас вече чувствувах нещо като ишиасни болки. Било е началото на болестта на Бехтерев. С упоритостта на изследовател описва казармата, старите войници и “зайците”, които среща там, лекарите и медицинските сестри, грижили се за него по време на дългия му престой във Военна болница.
Кое ме докара до болницата? Майка ми мразеше спорта, баща ми го обичаше, но беше по характер бездеен. Не ме заведоха при някой треньор, не отидох и сам; никога не проявих инициативност, тя ми изглеждаше акт на грубост. Нито веднъж не ходих на море. Свирех на пиано, без да имам особен музикален талант. Брат ми се роди, когато бях 13-годишен, така че не ми обръщаха достатъчно внимание точно в годините на пубертета. Сливиците ми бяха лоши, зъбите – също. Изреждам не за да отегчавам някого; искам да покажа колко обширен е списъкът на поводите за едно заболяване.
Коруджиев работи като редактор в отдел “Култура” на в. “Труд” (1966-1972), във в. “Народна култура” (1972-1974), в сп. “Пламък” (1974-1976), в издателство “Български писател” (1976-1989), а след 1989 г. – в сп. “Съвременник” и в. “Демокрация”. Той е участник в дисидентските групи през 1988–1989 г., един от основателите на СДС, член на Националния съвет за радио и телевизия (НСРТ) през 1997–2001 г. - предшественика на Съвета за електронни медии (СЕМ), председател на движение “Християнско възраждане”. Постоянен председател е на журито на наградата за къс разказ на името на писателя Рашко Сугарев.
Коруджиев е носител на президентския
орден “Св. св. Кирил и Методий” с огърлие “за особено големи заслуги в областта на културата” Носител е на две награди на Министерството на културата, награда на Министерството на образованието, годишна награда на Съюза на българските писатели, специалната награда на портал “Култура” за 2015 г. “за неговия изключителен принос към модерната българска проза и възвръщането ѝ “по пътя на душата”. Лауреат е на наградата “Паница” в категория коментар/проблемна статия на фондация “Свободна и демократична България”.
Опелото ще е на 9 януари, четвъртък, от 12,45 ч в софийската църква “Св. Георги” (до Петте кьошета).

Title Тръмп след оставката на Трюдо: Канада трябва да се обедини със САЩ:
Повторно избраният президент на САЩ Доналд Тръмп написа в своята социална мрежа, че след оставката на канадския премиер Джъстин Трюдо е в интерес на Канада да стане „51-вия щат на САЩ“, предаде Франс прес, цитирана от БТА. 
„Ако Канада се обедини със САЩ, няма да има мита, данъците ще паднат драстично и Канада ще бъде в пълна безопасност от заплахата от руските и китайски кораби, които постоянно я заобикалят. Заедно – каква велика държава може да бъде!“ написа Тръмп в „Трут соушъл“.

Title Провал за германска фирма, разработваща летящи таксита:
Lilium, немска компания, която разработва летящи таксита с вертикално излитане и кацане (VTOL), прекрати всички операции. За спирането на компанията и уволнението на 1000 служители съобщи немския портал Gründerszene, като причината е невъзможността да се осигурят допълнителни финансови ресурси за продължаващото развитие на технологията. Патрик Натен, един от основателите на компанията, потвърди новината в LinkedIn, отбелязвайки, че споделената им визия за "по-екологична авиация" вече не е постижима, поне не под чадъра Lilium.
Lilium тества своите VTOL електрически таксита от няколко години. Първият им полет се състоя през 2017 г., докато фазата на тестване бе завършена през 2019 г. По време на тези тестове беше доказано, че превозното средство може да достигне скорост от над 100 км/ч, въпреки че прототипът на Lilium Jet от 2019 г. бе проектиран да достигне скорост 300 км/ч и пробег 300 километра.
Малък брой служители ще останат ангажирани в процеса на ликвидация на компанията.

Title Запрянов се отказа да сменя шефове във ВВС, засега (Обзор):
Обещаните рокади в ръководството на ВВС заради инцидентите с военни самолети в последните години се отлагат засега. Причината - служебният министър на отбраната Атанас Запрянов ще изчака преговорите за кабинет и ако такъв се състави, ще остави смените да бъдат направени от редовен министър. В случай че партиите не се разберат за правителство, то Запрянов ще се захване, стана ясно от думите му в понеделник.
Доклад на зам.-началника на отбраната Цанко Стойков, поискан от министъра, установи редица пропуски в работата на ръководството на ВВС. Проверката бе възложена от Запрянов, след като през септември 2024 г. до авиобаза Граф Игнатиево се разби учебният L-39 ZA. В катастрофата загинаха пилотите Петко Димитров и Венцислав Дункин. Разследването ѝ продължава и до днес.

2025-а министърът вижда като обнадеждаваща за военните. “Трябва да получим първите бойни самолети, първите бойни машини, корабите - това са реалистични неща, за които трябват пари”, каза той.
Първите американски изтребители F-16 ще пристигнат у нас в края на март - началото на април. Самолетите ще бъдат базирани основно в Граф Игнатиево и за целта там в момента се прави ремонт. Има обаче известни притеснения дали той ще приключи навреме. “В края на месеца ще направим нова инспекция относно сертифицирането на обектите. Последните договори, сключени през миналата година, засягат основното оборудване - това са укритията за самолетите, временните хангари. Надявам се в срок да успеем да приключим с модернизирането на инфраструктурата”, каза министърът.

Title Опозиционният лидер във Венецуела имал ползотворна среща с Байдън, бил в контакт с екипа на Тръмп:
Венецуелският опозиционен лидер Едмундо Гонсалес, който твърди, че е спечелил президентските избори през юли и няколко държави го признаха за президент, каза днес, че е имал ползотворна среща с американския държавен глава Джо Байдън и е държи връзка с екипа на избрания за президент на САЩ Доналд Тръмп.
Посещението на Гонсалес във Вашингтон е част от неговата регионална обиколка само няколко дни преди президента Николас Мадуро, признат като победител на изборите от върховния съд на Венецуела и от изборните власти, да встъпи в длъжност за третия си мандат, пише БТА. 
"Имахме дълъг, ползотворен и любезен разговор с президента Байдън и екипа му", каза Гонсалес пред журналисти след срещата в Белия дом.
"Екипът ни държи връзка с екипа на президента Тръмп", добави той.
Той заяви, че очаква да поддържа близки отношения с администрацията на Тръмп.

Title Отрекоха Лукашенко да се е извинявал на Зеленски за руските ракети, изстреляни от Беларус:
Говорителката на президента на Беларус Александър Лукашенко – Наталия Ейсмонт, потвърди, че в първите дни на руската военна инвазия в Украйна, Лукашенко е разговарял с украинския си колега Володимир Зеленски, но отрече твърденията на украинския президент, че се е извинявал, предаде Укринформ като се позова на информация на беларуското радио „Свобода“, цитирана от БТА. 
Ейсмонт отбеляза, че разговорът между двамата се е състоял „заради емоционалната реакция на най-малкия син на Александър Лукашенко – Николай, който имал контактите на Зеленски в телефона си“.

Говорителката добави, че по време на разговора беларуският президент „преди всичко каза, че конфликтът е избухнал на територията на Украйна, на територията на Зеленски, и именно той в крайна сметка ще трябва да отговаря за загубата на човешки животи повече от всеки друг.“
Ейсмонт допълни, че Лукашенко не се е извинил на Зеленски, както той твърди, „по простата причина, че няма за какво да се извинява“.
Ето защо, по думите ѝ, беларуският президент „е призовал за преговори, каквито вече е имало: три кръга в Беларус и след това в Истанбул“.
Вчера украинският държавен глава каза в интервю за американския подкастър Лекс Фридман, че в първите дни от пълномащабната инвазия на Русия в страната му Лукашенко му се е извинил за ракетите, изстреляни от територията на Беларус. Зеленски подчерта, че му е отговорил, като го е нарекъл „убиец като Путин“.

Title Катастрофа с двама пострадали край Самоков:
Към 16:00 часа по пътя Самоков – курортен комплекс (к.к) „Мальовица" край разклона за село Мала църква е станала катастрофа между джип и лек автомобил „Голф", съобщиха от пресцентъра на МВР.
Водачът на джипа е шофирал посока Самоков. Той е превозвал в ремарке моторна шейна, която се е изплъзнала от ремаркето и се е ударила в насрещно движещия се „Голф".
В резултат на удара са пострадали шофьорът и пътникът в лекия автомобил.
Към този час на място има екипи на полицията. Движението се осъществява в едната лента, като автомобилите изчакват, за да преминат, пише БТА.

Title Кометата Атлас ще е най-близо до Земята на 13 януари:
Ярката комета Атлас ще е най-близо до Земята и в перихелия си на 13 януари, съобщи за БТА Пенчо Маркишки, физик в Института по астрономия с НАО при БАН и в катедра "Астрономия" на Физическия факултет на Софийския университет "Св. Климент Охридски".
В Интернет вече се появиха снимки на ярката комета C/2024 G3 (ATLAS), заснета от южните географски ширини. Тя е открита на 5 април 2024 г. с 50 см телескоп на научната програма Asteroid Terrestrial-impact Last Alert System (ATLAS), разположен в Чили, каза той. 

Физикът уточни, че на 13 януари около обяд кометата ще бъде в перихелия си, в най-близката до Слънцето точка от своята орбита, на разстояние около 13 991 200 километра от звездата. На същата дата кометата ще бъде и най-близо до Земята - на около 140 173 000 километра от планетата ни. От нашите географски ширини обаче C/2024 G3 няма да може да се наблюдава удобно на фона на тъмно небе, уточни Маркишки, цитиран от БТА. 
"Преди своя перихелий тя ще изгрява сутрин по време на навигационния полумрак, когато небето на изток е вече твърде светло, за да бъде забелязана. Например на 8 януари (сряда) кометата ще изгрее в 07:07 ч. за София - само 49 минути преди изгрева на Слънцето, с яркост първа видима звездна величина. Яркостта на G3 (ATLAS) бързо ще нараства и на датата на нейния перихелий се очаква да бъде доста висока и по-ярка от Венера. Тогава обаче кометата ще бъде само на 5 градуса от Слънцето, което прави опасни опитите за нейното откриване с телескоп в дневното небе", каза специалистът.

Title Великобритания ще ръководи операция за наблюдение на руския сенчест флот:
Великобритания ще ръководи операция по установяване на потенциални заплахи за подводната инфраструктура и ще наблюдава руския сенчест флот, заяви днес министърът на отбраната Джон Хийли, цитиран от Пи Ей Мидия/ДПА и БТА. 
Плавателните съдове, които навлизат в зони от интерес, ще бъдат оценявани от системата и ако бъде докладвано за възможни рискове, системата ще проследява кораба в реално време и незабавно ще предупреждава членовете на Съвместните експедиционни сили и съюзниците от НАТО.

До задействането на системата за реакция, наречена „Северен страж“, след като на Рождество Христово бе повреден електропровод, свързващ Финландия и Естония по дъното на Балтийско море.
„Руската агресия не е ограничена само в Украйна и всички ние видяхме какво се случи на Рождество Христово. Ние сме дълбоко обезпокоени от повредите и саботажа на подводни кабели. И аз мога да потвърдя пред парламента, че за първи път Съвместните експедиционни сили активираха ръководена от Обединеното кралство усъвършенствана система за реагиране, която да следи за потенциални заплахи за подводната инфраструктура и да наблюдава движенията на руския сенчест флот“, заяви Хийли днес.
Конкретни кораби, идентифицирани като част от руския сенчест флот, са били въведени в системата, за да могат да бъдат следени отблизо, когато наближават ключови райони, потвърди британското Министерство на отбраната.
Изкуствен интелект ще прави оценка на данни от различни източници, включително Автоматичната система за идентификация, чрез която кораби излъчват местоположението си.
Установени са 22 зони от интерес, включително части от Ламанша, Северно море, протока Категат и Балтийско море.

Title Ердоган: Краят на кюрдските бойци в Сирия е близо:
Турският президент Реджеп Тайип Ердоган заяви днес, че краят на кюрдските бойци в Сирия наближава и добави, че няма място за тероризъм в бъдещето на Сирия след отстраняването на президента Башар Асад миналия месец, съобщи Ройтерс, цитирана от БТА.
Говорейки след заседание на кабинета в Анкара Ердоган също така заплаши да предприеме нова трансгранична операция в Сирия срещу кюрдските милиции, ако страната се почувства застрашена. Турция, която проведе няколко такива операции в Северна Сирия, е отправяла подобни предупреждения и преди, отбелязва агенцията. 

"С Божията помощ ние имаме капацитета да направим това. Всеки трябва да си направи сметките, имайки предвид това", посочи Ердоган. 
"Може да дойдем внезапно някоя нощ", каза още Ердоган, използвайки една от емблематичните си фрази, отбелязва Анадолската агенция.
"Това е единствената съдба, която чака онези, които предпочитат да бъдат погребани с оръжията си", добави той.
Ердоган посочи, че Турция няма да приеме фрагментация на Сирия и нарушаване на единната й структура. Той подчерта, че ще бъдат предприети бързи действия, ако възникне някакъв риск.


Инвестициите на Анкара в отбранителната индустрия не са предназначени за подготовка за война, а за да запазим и защитим мира, независимостта, бъдещето и суверенитета, добави той.
Ердоган каза също, че Турция ще продължи усилията за мир в Газа, докато не бъдат постигнати резултати. 

Той благодари на турския народ за продължаващата му солидарност с палестинците, като отбеляза, че миналата седмица близо половин милион души са демонстрирали в Истанбул, за да покажат, че Газа не е сама. 
"На 1 януари нашите граждани изпратиха мощно послание към света, показвайки непоколебимата подкрепа на Турция за Палестина", подчерта президентът. 
Той отново напомни каква е дългосрочната цел на Турция за Палестина. "Независима, суверенна палестинска държава с териториална цялост, базирана на границите от 1967 г. и със столица Източен Йерусалим, със сигурност ще бъде създадена".
Турция прави "каквото е необходимо, за да отвори една врата, която ще разпали надеждите за мир в Газа", каза той и добави, че страната ще продължи усилията си, докато дадат плод.

Title Италиански учители затворени от полицаи в България, защото спасили мигранти:
Трима учители от Торино са били затворени по Коледа в полицейския участък в Малко Търново, защото спасили живота на марокански мигранти. Те преминали преди това турско-българската граница. Разказът на Симоне Дзито, Лучия Рандоне и Вирджиния Сперанца беше отразен от всички медии на Ботуша. Италианците споделят как били държани часове на студа в гората от Граничната полиция, която след това ги затворила за 24 часа, като не им спестила обиди и унижения. Тримата преподаватели са част от група активисти, които от години действат в зоната на Босна и Сърбия, а сега и в тази между Харманли и Бургас. Тримата решили да прекарат коледната си ваканция в България, за да оказват помощ на мигранти в беда. Оставили свой телефонен номер за връзка, на който дошъл и сигналът за бедстващите мароканци.


Италианците се оплакват от начина, по който били третирани от полицията в Малко Търново, въпреки че помогнали на тримата мигранти да се спасят от замръзване. Активистите убедили уплашените мигранти, че трябва да извикат медицинска помощ и че въпреки че ще дойде и полицията, няма да бъдат бити, защото ще гарантират това с присъствието си. Казали им, че ще бъдат пратени в център за задържане за 2 седмици, след което в лагер. Според италианците полицаите сплашили всички с виковете си. Групата останала на студа няколко часа и едва по-късно униформен казал на италианците, че ще бъдат арестувани. Отказали обаче да дадат телефоните си, защото нямали заповед за задържане. Дошла и друга полицейска кола, след което бил обискиран автомобилът на италианците, а на двама от тях поставили белезници. Питали ги откъде разполагат с информация за мигрантите и дали са част от организация. Италианците обаче отказали да оставят пръстовите си отпечатъци.
“Фактът, че в крайна сметка излязохме от участъка, без да дадем пръстови отпечатъци и да бъдем снимани, ни кара да мислим, че става въпрос за поредната злоупотреба с власт.” Тримата учители разказват и за ужасното състояние на тоалетните и помещенията на участъка, в който прекарали нощта. На сутринта ги пуснали, но отказали да подпишат документите на български, които им дали.



Title Пратеник на ООН пристигна в столицата на Йемен в опит да стабилизира ситуацията:
Специалният представител на ООН в Йемен пристигна днес в столицата на страната като част от усилията за стабилизиране на ситуацията, предаде Ройтерс. Това е първото му посещение там от почти две години, заяви говорител.
Пътуването му се осъществява на фона на израелските и американските удари през последните две седмици срещу укрепления на хусите в отговор на дроновете и ракетите, които подкрепените от Иран бойци изстрелват срещу Израел. Ударите попречиха на работата на Международното летище в Сана и пристанищата в Худейда и Салеф, където основно пристигат доставки с помощи за страната, пише БТА.

Хусите контролират по-голямата част от Йемен, включително столицата Сана, от 2014 г., когато завзеха властта. Те допринесоха за ескалацията на напрежението в Близкия изток с кампания в подкрепа на палестинците във войната в Газа.
Пратеникът на ООН Ханс Грундберг има за цел да "спомогне за решаване на конфликта (и) да подготви почвата за конкретни действия за напредване на мирния процес" в поредица от национални и регионални срещи през следващите дни, съобщи пред Ройтерс говорителят му Исмини Пала.
Грундберг посети Сана за последен път през май 2023 г. През декември дипломатът предупреди Съвета за сигурност на ООН, че ударите на хусите в Червено море и в Израел, както и ответните удари от страна на Израел, САЩ и Великобритания, усложняват преговорите. 
Генералният директор на Световната здравна организация Тедрос Гебрейесус пътува до Йемен около Коледа, за да води преговори за освобождаването на 16 служители на ООН, както и представители на дипломатически мисии и работници в неправителствени организации.

Title Костадин Нушев: С решението на ВКС се легализира старостилният разкол:
Решението на ВКС да регистрира Българска православна старостилна църква е легализиране на старокалендарния разкол. Това обясни доц. Костадин Нушев, преподавател в Богословския факултет на Софийския университет "Свети Климент Охридски".
"Тази общност, старостилна общност, де факто, фактически представлява един разкол. Това е старокалендарен разкол. Тя си съществува фактически и с това съдебно решение този разкол, съществуващ разкол, той се легализира, де факто, държавата признава още една паралелна българска православна църква. Ето оттук тръгват вече проблемите. Придава се юридически статут на една група, която, забележете, тази група е възникнала като клон на гръцка старокалендарна общност. Тоест, този прецедент, ами утре може да се появи сръбска старокалендарна църква, която също иска да бъде регистрирана", даде пример доц. Костадин Нушев.

Решението на магистратите предизвика вълна от недоволство. Подкрепата си за единството на БПЦ изрази и президентът Румен Радев.
"Това е един доста така сложен казус, труден казус, защото от една страна ние имаме в Конституцията, имаме указание, член 13, алинея трета, предписва или номинира традиционното вероизповедание в Р. България, което е източното православие. В този смисъл православието се разглежда като една традиция, като нещо което в днешния ден на Богоявление виждаме и можем да разбираме какво означава, че източното православие е традиционно. Ето как тази традиция не е само чисто църковна, чисто религиозна, а има един по-широк аспект в историята и в традицията. На второ място обаче в Закона за вероизповеданията се уточнява, че религиозната институция на източното православие според Конституцията, визирано в Конституцията, това е Българската православна църква, Българската Патриаршия, която е правоприемник, която е наследник на Българската екзархия, на Българската Патриаршия от времето на Първото, Второто българско царство. Тоест, тук вече имаме религиозна институция. Църквата вече като институция. И тук, в този казус, с който се сблъскваме, се получава така, че от една страна, българската православна църква е така конституирана, да кажем, или тя е получила статута на юридическо лице с влизането на закона в сила, с приемането на закона през 2002 година. И, предполага се, че за това традиционно вероизповедание по Конституция не би следвало да има процедура по съдебна регистрация, защото всички останали вероизповедания в България придобиват статут на юридическо лице, посредством съдебна регистрация. И ето, между впрочем, това е становището на Дирекцията по вероизповеданията и на Министерския съвет, които казват, че според тях не може да има регистриране на друго юридическо лице като вероизповедание в рамките на православието", обясни доц. Нушев пред БНТ. 


Според думите му проблемът има предистория.
"Заради разкола, който както казва и българският патриарх в продължение на 20 години от 1992 година до 2012, така нареченият политически разкол, който доведе до това, че имаме в съдебната ни система някои решения, които през годините имаха за цел да преодолеят този конфликт, да създадат една правна рамка, една регулация. На базата на тези решения, а именно, че в рамките на едно вероизповедание може да се регистрира повече от една религиозна институция, на базата на тези решения сега тази старостилна общност е подала своите документи и тя върви по стъпките, които са преминати от предишния разкол, от алтернативния синод."
Доц. Нушев е категоричен, че казусът има юридическа, но и канонична страна.
"Държавата, държавните институции, съдебната система се занимава с юридическата страна, тоест процедурата по регистрация, придобиване на юридическо лице. Когато говорим обаче за църква, тази организация иска, претендира, че е българска, православна, макар и старостилна църква, тогава вече въпросът придобива една канонична страна. Тоест не може само юридически. Неслучайно и в Конституцията, и в Закона за вероизповеданията, така е изградена нашата правна уредба, че дори някои елементи от вътрешно каноничното право на Православната църква се уважават от държавата като нормативни принципи, изисквания, за да може да се избегне известен хаос. Тоест, дори законодателят е предвидил, че в православното вероизповедание много стриктно, дори сега темата с тези нови проекти за промяна на закона, дали въобще може да има процедура по съдебна регистрация на юридически лица за православни църкви."

Title "Дете под елхата": Малкият Филип:
Това е малкият Филип, който е заел позата на херувимче и е щастлив с двете Кати - баба Катя и кака Катя. 
                                                                                                                                                                                                                                                                                                                               

Title Владимир Зографски завърши 26-и в “Четирите  шанци”:
Владимир Зографски завърши с точки легендарната верига по ски скокове “Четирите шанци”.
В последния кръг в Бишофсхофен нашият представител в елита на този спорт завърши 27-и. В първия кръг той спечели дуела с Томофуми Найто (Яп), като постигна 125,5 метра срещу 123,5 на азиатеца. Така Зографски влезе в топ 30 и се класира за кръга, в който се раздават точките.
Във втория си скок 31-годишният самоковец постигна 130,5 метра, но условията с вятъра не бяха много благоприятни.
В изключително драматичен финал победата взе представителят на домакините от Австрия Даниел Чофениг, който взе и наградата “Златен орел” за първо място в крайното класиране.
Зографски е 26-и, а през 2019 и 2022 г. бе съответно 18-и и 22-и. Българската звезда спечели точки в три от турнирите в “Четирите шанци”. В Оберстдорф и Гармиш-Партенкирхен (Гер) той бе съответно 27-и и 26-и. Единствено в Инсбрук не успя да влезе сред най-добрите 30 и остана на 42-ото място, след като загуби дуела с Кристофер Ериксен Сундвал (Нор).
След Зографски в Бишофсхофен остана олимпийският шампион Мариус Линдвик (Нор).


Title Анкета: Джорджеску остава фаворит за президентските избори в Румъния с над 40% подкрепа:
Кметът на Букурещ Никушор Дан - независим кандидат за президентските избори в Румъния, които се очаква да се състоят през пролетта, съобщи днес, че според осъществено от екипа му социологическо проучване Калин Джорджеску получава над 40 процента от намеренията за вот "при всички сценарии", информира новинарският сайт Хотнюз, цитиран от БТА. 
Никушор Дан, който обяви на 16 декември, че възнамерява да се кандидатира на предстоящите президентски избори, обясни пред телевизия Антена 3 Си Ен Ен, че проучването, поръчано от екипа му за намерението за вот на президентските избори, е "ориентировъчно, което дава само някои общи идеи".

Кметът на румънската столица каза, че анкетата показва, че независимият крайнодесен кандидат Калин Джорджеску, който спечели анулирания първи кръг на президентските избори, продължава да води в намеренията за вот. "Калин Джорджеску във всички сценарии, които тествахме, има над 40 процента намерение за вот, а по отношение на доверието - 35-38 процента", обясни той.
Следващият класиран в проучването е Крин Антонеску - общият кандидат за президент на управляващата проевропейска коалиция, включваща Социалдемократическата партия (СДП), Национално-либералната партия (НЛП) и Демократичния съюз на унгарците в Румъния (ДСУР). Той получава между 22 и 24 процента в зависимост от евентуална кандидатура на лидера на опозиционния Съюз за спасение на Румъния (ССР) Елена Ласкони, която се класира втора на отменения първи кръг на изборите.


"Ако се кандидатира, Елена Ласкони ще получи около 7-8 процента, на четвърто място. Никушор Дан е между 17 и 18 процента. Но това е предизборна кампания, която едва започва (...) Разстоянието между Крин Антонеску и мен би било много по-малко - 2-4 процента, ако Елена Ласкони не се кандидатира, но пак Крин Антонеску би бил втори", обясни столичният кмет, който спечели втори мандат на местните избори през юни миналата година.

Той каза, че проучването разглежда много малко сценарии, като във всички тях присъства Калин Джорджеску, и че то взема предвид думите на лидера на крайнодесния Алианс за обединение на румънците (АУР) - втората по големина партия в парламента, Джордже Симион, че ако Джорджеску се кандидатира, той самият няма да бъде сред претендентите за поста.
Също така в анкетата не е включен и премиерът и лидер на социалдемократите Марчел Чолаку, който се класира на трето място на състоялия се на 24 ноември първи кръг на президентските избори. Чолаку отсъства в проучването, тъй като е взет предвид вариантът, при който управляващата коалиция ще се яви на изборите с общ кандидат - Крин Антонеску, обясни Никушор Дан. 
На 6 декември Конституционният съд на Румъния взе безпрецедентното решение да анулира резултатите от първия тур на президентските избори, който бе спечелен изненадващо от почти неизвестния към онзи момент независим кандидат Калин Джорджеску след масирано промотиране в ТикТок при декларирани „нулеви разходи“ за предизборна кампания. Все още не е определена дата за новите избори, които се очаква да се състоят през пролетта.

Title Хакан Фидан: Няма да позволим ПКК да бъде укрепена под претекст, че се бори с Даеш/Ислямска държава:
Няма да бъде позволено укрепването на терористичната групировка ПКК под претекста, че се бори с Даеш/Ислямска държава, за да служи на други цели, каза днес турският външен министър Хакан Фидан, предупреждавайки западния свят да не подкрепя сепаратистката терористична организация. Това предаде Анадолската агенция (АА) за БТА съгласно споразумението за обмен на информация между двете агенции.
Империята на насилието на терористичната ПКК над кюрдския народ е на ръба да се срине, каза Фидан на съвместна пресконференция в Анкара с йорданския му колега Айман Сафади.

Фидан призова терористичната група ПКК/СЗН (сирийските кюрдски Сили за защита на народа – бел. ред.) да свали оръжие в Сирия „възможно най-скоро“. Новото ръководство на Сирия призовава различни въоръжени групи в страната да свалят оръжие или да се присъединят към въоръжените сили на страната.
В продължилата 40 години терористична кампания срещу Турция ПКК, обявена за терористична организация от Турция, САЩ и ЕС, е отговорна за смъртта на над 40 000 души, включително жени, деца, бебета и възрастни хора. СЗН е сирийският клон на ПКК.
Турски официални представители отдавна осъждат подкрепата на САЩ за терористичната ПКК/СЗН под претекст, че се борят с Даеш/ИДИЛ, заявявайки, че използването на една терористична група за борба с друга няма смисъл, пише БТА. 

Заявявайки, че на срещата са обсъдени всички ключови регионални събития, със Сирия на преден план, Фидан каза, че Турция и Йордания са потвърдили решимостта си да координират оказването на помощ на Сирия.
Той каза, че по време на срещата е подчертано важността на трайната стабилност в Сирия, като добави, че е от решаващо значение е да се „подкрепи новата администрация на международно и регионално ниво“ и да се съобщят необходимите възгледи на Дамаск относно осигуряването на основни услуги и стабилност.
Фидан подчерта, че има консенсус за „пълна солидарност със сирийския народ и новото правителство", и добави, че двамата с йорданския му колега също така са обсъдили възстановяването на Сирия, нейното развитие и намирането на решения на основните й проблеми.






Той подчерта, че след падането на режима на Асад в Сирия е имало много тясна координация с Йордания и със служители на Сафади и е поддържана комуникация с други регионални партньори, както и с партньори в Европа и САЩ.
Подчертавайки, че на срещата са обсъдени и възможни стъпки срещу терористичната групировка Даеш/ИДИЛ, която все още упражнява влияние в Сирия и региона, Фидан предупреди, че тя може да се опита да се възползва от новата среда в Сирия.
Двамата външни министри са обсъдили и съвместни стъпки, които могат да бъдат предприети за противодействие на това както тактически, така и стратегически.
Фидан също каза, че има договореност други партньори, особено Ирак, да се присъединят към обсъждането за справяне със същите тези проблеми.
Фидан каза, че с йорданския му колега са обсъдили и събитията в Ирак, който граничи както с Турция, така и с Йордания.
Терористичната групировка Даеш/ИДИЛ е „отрова“ за мюсюлманските общности, предупреди още той.
„Организации като Даеш/ИДИЛ не само корумпират общества и държави, но също така проправят пътя за имперските сили да навлязат в нашите земи, позволявайки на други терористични групи и разузнавателни агенции да проникнат, да намерят почва и да работят в тяхна полза, превръщайки се в крайна сметка в изпълнител, обслужващ интересите на всички“, каза Фидан.
Срещите между министрите от Йордания и Турция спомагат за сближаването на двете нации, особено по време на криза и извънредни събития в региона, каза Фидан.
Ирак и Ливан
Подчертавайки, че са обсъдили и събитията в Ирак, Фидан и Сафади казаха, че двустранните и многостранните отношения с Ирак трябва да се развият.


Фидан каза, че предизвикателствата на временното прекратяване на огъня в Ливан и възможните сценарии в светлината на това също са на масата.
Той също така подчерта значението на Газа и палестинския въпрос, подчертавайки значителната роля и отговорности на Йордания, особено по отношение на джамията Ал-Акса.
Относно продължаващия геноцид от Израел в региона, особено в Газа и Западния бряг, Фидан заяви, че той и Сафади са направили преглед на ситуацията.
Той подчерта интензивните усилия и солидарност, демонстрирани през последните 18 месеца в Контактната група за Газа на международни форуми, като подчерта съвместните усилия, положени с Йордания.
Фидан подчерта силните двустранни отношения с Йордания, като посочи различни области на сътрудничество – от отбранителната индустрия до търговията.
Той отбеляза, че появата на нови възможности, особено с алтернативни търговски пътища, потенциално набиращи скорост в новия сирийски контекст, може да доведат до значителни икономически перспективи.
Фидан благодари на Сафади за приноса на Йордания за двустранните връзки и регионалното развитие.
От своя страна, Сафади каза, че всичко, което заплашва сигурността на Турция, застрашава и сигурността на региона.
Йордания осъществява координация с Турция, за да помогне за укрепване на сигурността и стабилността в региона в светлината на „предизвикателствата, пред които сме изправени", добави той.
Сафади подчерта значението на засилването на сътрудничеството и координацията между двете страни за справяне с регионалните предизвикателства, включително възстановяването на Сирия и стабилността в Близкия изток.
„Несправедливи и неприемливи“ израелски атаки срещу палестинци
Междувременно Сафади благодари на турския си колега за плодотворните разговори, които той определи като изчерпателни и конструктивни.
Подчертавайки общите цели на Йордания и Турция, той заяви: „Нашият основен фокус е да възстановим Сирия, да възстановим нейната независимост и да гарантираме, че тя ще възвърне своя суверенитет и стабилност.“
„Сирийският народ е преживял дълги години на хаос, война и изпитания и е наложително да се задоволят основните му нужди и да му се даде възможност да живее в стабилност в родината си“, добави той.
По палестинския въпрос Сафади повтори непоколебимата подкрепа на Йордания за правото на палестинския народ да създаде независима държава въз основа на границите от 1967 г. със столица Източен Йерусалим.
Той осъди продължаващите нарушения и атаки на Израел срещу палестинци, определяйки ги като „несправедливи и неприемливи".
Той призова за засилване на усилията за спиране на насилието и гарантиране на спазването на международното право, включително защитата на светите места в Йерусалим под покровителството на Йордания, споразумение отпреди повече от 100 години.
Сафади също обърна внимание на опасенията за регионалната сигурност, като изрази силното противопоставяне на Йордания на всяко посегателство спрямо териториалната цялост на Сирия, включително израелските атаки.
Сафади отбеляза общото виждане с Турция за борбата с тероризма, особено заплахата от страна на групи като терористичната ПКК.
„Йордания подкрепя законните опасения на Турция за сигурността и нейната борба срещу тероризма. ПКК не представлява кюрдския народ в Сирия и ние вярваме в правото на всички сирийци, включително кюрдите, да живеят равнопоставено и мирно в родината си“, каза той.

Title Европейските борси закриха с повишения:
Европейските фондови борси закриха днешната си търговска сесия с ръст на индексите след повишения в цените на технологичните акции, съобщава Си Ен Би Си. В края на сесията те обаче спаднаха от достигнатите по-рано през деня висоти, след като информацията на в. "Вашингтон пост" за по-мек подход по отношение на митническите тарифи от страна на бъдещата администрация на Доналд Тръмп беше опровергана.
Индексът FTSE 100 на Лондонската фондова борса добави 25,68 пункта или 0,31 на сто до 8102,72 пункта.
Във Франкфурт DAX се покачи с 303,90 пункта или 1,53 на сто до 20 209,98 пункта.
Парижкият CAC 40 наддаде 163,47 пункта или 2,24 на сто до 7445,69 пункта.
Общоевропейският Stoxx 600 регистрира растеж от 0,94 на сто, като автомобилният сектор загуби импулс в края на търговията и успя да наддаде "само" с 3 на сто, след като по-рано през деня се беше повишил с 5 на сто. Сред "отличниците" бяха книжата на германската "Даймлер трък" (Daimler Truck) и мултинационалната "Стелантис" (Stellantis), поскъпнали с 4,5 на сто, пише БТА. 
Сериозен растеж регистрираха акциите на нидерландските компании от сектора на производството на полупроводници. Книжата на Ей Ес Ем Ел (ASML) наддадоха 8,7 на сто, акциите на "Ей Ес Ем интернешънъл" (ASM International) - с 6,2 на сто, а на "Би Е семикандъктър индъстрис" (BE Semiconductor Industries) - с 5,4 на сто.

Title Бразилия: Индонезия стана официално пълноправен член на БРИКС:
Индонезия официално се присъедини към групата БРИКС, включваща Бразилия, Русия, Индия, Китай и Южна Африка, в качеството си на пълноправен член, съобщи в изявление днес новият ротационен председател на групата - Бразилия, цитирана от Ройтерс.  
Индонезия, която е четвърта в света по брой на населението страна, и преди е изразявала желание да се присъедини към групата като средство за укрепване на развиващите се държави и за защита на интересите на т. нар. Глобален юг, припомня Ройтерс, цитирана от БТА. 

Бразилия - председател на БРИКС през 2025 г. - каза, че страните членки са одобрили с консенсус присъединяването на Индонезия в рамките на инициативата за разширяване, одобрена по време на срещата на организацията в Йоханесбург през 2023 г.
Бразилия отбеляза, че кандидатурата на Индонезия е получила зелена светлина от блока през 2023 г., но азиатската страна е поискала да се присъедини след президентските избори, произведени миналата година. Президентът Прабово Субианто встъпи в длъжност през октомври.
„Индонезия споделя с останалите членове на групата подкрепата си за реформи на институциите за глобално управление и допринася положително за задълбочаване на сътрудничеството в Глобалния юг“, заяви бразилското правителство.
Членове на БРИКС са още Египет, Етиопия, Иран и ОАЕ.

Title Юлиян Плачков: Голямата тема са изпитите след 7-и клас - от 40 г. са по български език и математика. Стресът е огромен и излишен:
Учениците са претоварени с академизми. Не може всеки предмет да е отделна пътечка, трябват комплексни задачи

Още акценти от интервюто:

Изпитваме глад за учители по основни предмети. Не искам да се връщам към соца и разпределението, но трябва да има държавна политика за привличането им
Не трябва да има абсолютна забрана на телефоните
Мислим как в училищата да се ограничи достъпът до сайтове за възрастни или ТикТок
Идеята за задължителна матура по математика не е лишена от логика. Разбира се, да няма сложни задачи, а чисто практически


- Г-н Плачков, защо решихте за 50-годишния юбилей на училището учителите да се облечете с български народни носии за календар, който пък да се продава и средствата да отиват за “Българската Коледа”?

- Идеята се зароди у мен, но съм щастлив, че ме подкрепиха моите две заместнички Огнянова и Грозданова, които танцуват във фолклорни групи. Искахме да направим нещо, което ще се запомни и ще остане. Искахме да покажем една заедност на цялата училищна общност - учители, ученици и родители. Започнахме подготовката още през октомври. Допитахме се до колегите кой има собствена народна носия. Не бяха много, затова организирахме да вземем около 50 носии от четири места. Взехме носии от различни области, защото в противен случай щяхме да изглеждаме като фолклорен състав. Над 90% от колегите се включиха в тази инициатива. Снимките направихме навън в златната есен. На втория ден снимахме в коридорите и в някои от стаите на училището заради дъжда. Получи се интересно преживяване. Учителите сме като артисти, всеки ден излизаме пред нашите ученици. Влязохме в роля. И песни се запяха. Минавайки по коридорите, особено по-малките ни гледаха с почуда. В същото време искрено казаха: “Ма много сте хубави така.” Като свалихме носиите, стана по-сивичко.
Ние сме различни по възраст и по характер, но това са неща, които обединяват - фолклорът, хорото. И най-вече искахме да подчертаем българското или това, което ни е запазило през вековете.
- Част ли е инициативата ви от тенденцията да се повишава гражданската култура на младите и възпитанието им в патриотизъм?

- Да. През последните една-две години на главната фасада като стенопис минава националният флаг, изписани са двата куплета от химна на България и двата куплета от “Върви, народе възродени”. Стремим се и визуално да подчертаваме българщината и традициите. Това също беше наша идея, която да се пренася и в бъдеще, независимо че сме част от ЕС и световната култура. Да запазим това, с което може да сме горди. Сега е модерно младите да се занимават с танци, да участват в много фестивали. Това е нещо, което е радостно.
Ние традиционно участваме в “Българската Коледа”. Тази година на благородната инициатива е посветен и календарът. Ние не търсим само финансов ефект. Много от календарите са дарявани - на институции, на медии. Това не е само реклама на училището, а на това, което носим в себе си като българско самосъзнание. 





                         Календарът за месец януари на учителите от 128-о училище



- В училището ви се обучават 950 ученици. След 7-и клас имате профилирана паралелка “Киберсигурност”, защитени ли са децата в интернет?






- Стремим се по всякакъв начин да влияем. Споделих и с министъра - по отношение на телефоните още преди десетина години сложихме във всяка класна стая етажерки на стената с малки клетки, в които всеки ученик си поставя телефона по време на час. В междучасието може да си го ползва. Според мен не трябва да има абсолютна забрана на телефоните. Може да ги ограничим поне в часовете, за да има повече съсредоточаване върху учебния материал. Както всъщност е по време на матурите. Телефоните се събират, слагат се в отделните клетки и в края учениците си ги вземат.
Разбира се, мисли се за това в самите училища да се ограничи чрез съответните технически системи достъпът до сайтове за възрастни или ТикТок. Би могло по този въпрос да се помисли по-сериозно.
- Има ли инциденти в училището от игри като “Летящ Супермен”?
- Засега не, слава богу. Стремим се и с външни лектори, и с нашите колеги по информатика децата да имат по-висока култура. Ние въведохме тази паралелка още през 2013 г. и сме в близки отношения с Университета по библиотекознание, където също има подобна специалност. От 2 години и в Университета за национално и световно стопанство има специалност “Киберсигурност”, така че част от нашите ученици и професионално се занимават с това.
- Педагози предлагат матурата по математика също да стане задължителна, като въпросите са с практическа насоченост, как приемате идеята?
- Вече години наред се коментира въпросът с учебните програми. Учениците са претоварени с академични знания. Неслучайно в последните години министерството обръща внимание на практическата насоченост. По математика може би не е толкова важно да знаеш синус и косинус, но поне трябва да можеш да си измериш квадратурата на банята и да прецениш колко плочки са необходими и колко боя ще отиде. Така ще бъде и по-интересно на учениците. Това важи за всеки предмет - да знаеш за какво го учиш. Често учениците питат за какво трябва да учат това или онова. Питат именно заради тези прекалено големи академизми в учебниците. Надявам се това да се промени. А за идеята за задължителната матура по математика мисля, че не е лишена от логика. Разбира се, да няма някакви сложни задачи, а чисто практически.
- Повече ли са въпросите във външните оценявания, които мерят по-скоро умения, отколкото възпроизвеждане на знания?
- Такава е тенденцията. Последната година резултатите от PISA не са много весели за българското образование. Трябва да се търси практическият момент. За да може учениците след 5-и клас да ползват наученото в часовете в живота.
- Чупи ли се нещо в образованието между 5-и и 7-и клас, защото учениците са добри на TIMSS, а закъсват на PISA?
- Не чак да се чупи. Когато започнах преди много години като учител, беше въведена т.нар. Сендова система. Учебните предмети бяха свързани един с друг. Не се учеше пътечка история, отделна пътечка география. Когато учиш литература, не може да нямаш някаква основа за историческите времена, в които е писана творбата. Както и знанията по математика, химия и физика са обвързани. Това беше полезно по онова време, после всички предмети си хванаха отделната пътечка. Днес в нашето училище се стремим да правим интерактивни уроци. Това е пътят - на интегрираното обучение.
Другата голяма тема са изпитите в 7-и клас. Преди 40 години сме работили с изпити по български език и математика. Лошото е, че усилията на децата в 7-и клас са насочени към тези два предмета и останалите се пренебрегват. Това е съвсем закономерно. Като влязат в 8-и клас в езикова гимназия, химия, физика, история и география за тях остават непознати. В 9-и клас вече им става по-трудно. Имаше идея да се направи интегрален изпит върху повече предмети, какъвто провеждат в Нов български университет, но тази формула не се прие. Останаха изпитите по български език и литература и математика, както и частните уроци. Усилията на родителите и учениците са огромни, защото е съдбоносно. Децата са под стрес, който е излишен. Не може в 7-и клас да се явяваш два пъти на изпит. Получават се според мен излишни драми. Но засега ситуацията е такава.
- С какво самочувствие посрещнаха учителите 2025 г., добре ли е оценен вече трудът им?
- В нашето училище поне учителите посрещнаха учебната година в много добро настроение. По традиция получиха 13-а заплата. В училище имахме хубаво коледно парти. Гостува ни дует “Шик”. Стремим се да работим в по-спокойна среда. Достатъчно натоварена е работата ни. Има толерантност. Ако нещо пропускаме, родителите ни сигнализират. Не бягаме от отговорност в името на децата.
- Като цяло по-добре ли се чувства учителското съсловие?
- Мисля че, да. Но големият проблем, особено за столицата, е, че независимо че се повишиха учителските заплати, няма голям прилив на желаещи да работят в образованието, особено млади хора. Изпитваме глад за учители по основни предмети като български език и литература, математика, информатика. Столицата предлага на младите доста повече възможности. Нямам нищо против големите търговски вериги. Там обаче един начинаещ работник започва с над 2000 лв., докато при нас стартовата заплата е 1800 лв.
Не искам да се връщам към соца и разпределението, което съществуваше тогава, но трябва да има държавна политика в тази посока. Не трябва да се разчита само на директорите на училищата, а да се започне още от университета. Ако трябва, нека има допълнителни стимули младите да се насочват към учителската професия. Сега, след като си отиде поколението, родено около 1960 г., се получава истински недостиг. Затова и много колеги пенсионери продължават да работят. Нищо лошо, но трябва да даваме път на младите хора, в тях е бъдещето.

CV
Роден през 1960 г. в София
Завършва средно образование в 35-а гимназия с преподаване на руски език, а висше образование- в Софийски университет "Св. Климент Охридски", специалност "История и философия".
През 1990-1991 г. е учител във 2-о средно училище "Акад. Емилиян Станев", а от 1992 г. преподава в 128-о средно училище "Алберт Айнщайн"
От 2004 г. е зам.-директор и от 2011 г. директор на училището.
През 2017 г. е удостоен с приза "Знакова личност" на район "Младост"

Title Премиерът на Канада Джъстин Трюдо хвърли оставка (Обновена):
Канадският премиер Джъстин Трюдо обяви оставката си като каза пред медиите, че „вътрешните битки" показват, че той „не може да е най-добрата възможност" за следващите избори, предаде Асошейтед прес, цитирана от БТА.
Трюдо уточни, че днес е поискал от председателя на неговата Либерална партия на Канада (ЛПК) да започне процес по избор на нов лидер.
Премиерът е изправен пред нарастващо недоволство от управлението му, а внезапното напускане на финансовия му министър в края на миналата година бе сигнал за нарастващите сътресения в правителството му, припомня АП.

Парламентът няма да заседава до 24 март, при все че трябваше да възобнови работа на 27 януари. Удължаването на срока ще даде възможност за организирането на избори за водач на Либералната партия, отбелязва АП.
В отговор на журналистически въпроси след обявяването на оставката си, канадският премиер каза, че страната му заслужава функциониращ парламент.
Трюдо посочи, че парламентът е бил „изцяло завладян" от „спънки и пълна липса на продуктивност". Той заяви, че това е най-дългогодишното правителство на малцинството в канадската история.
Премиерът коментира и лидера на опозиционната Консервативна партия на Канада Пиер Поалиeвър като каза, че има „много слаба визия" за Канада и посочи „спиране на борбата с изменението на климата", отстъпление от „силата на многообразието" и „атака срещу журналистите".
Трюдо дойде на власт през 2015 г. след 10-годишно управление на Консервативната партия и първоначално получи високи оценки за връщането на страната към либералното ѝ минало. Но 53-годишният лидер, син на един от най-известните канадски премиери – Пиер Трюдо, стана силно непопулярен сред избирателите през последните години заради редица проблеми, след които растящите разходи за живот и увеличаваща се имиграция.
Политическите промени настъпват в труден момент за Канада в международен план. Повторно избраният президент на САЩ Доналд Тръмп заплаши да наложи 25-процентно мито на всички канадски стоки, ако правителството не спре „потока от мигранти и наркотици към САЩ".

Title Левон Хампарцумян за цените на базови стоки и услуги: Докато има кой да плаща, ще има поскъпвания:
„Това се случва защото толкова много се говореше, че всичко ще поскъпне, че накрая търговците вдигнаха цените. Не би трябвало да ги обвиняваме обаче – тяхната цел е да си максимизират печалбата. Това, което държи цените в някакъв баланс са две неща – контрол и конкуренция", обясни финансистът Левон Хампарцумян.
По думите му обаче и контролът, и конкуренцията, като механизми у нас са счупени, търговците могат да си позволят да вдигат цените със 7 до 10%.
„Аз ако съм шеф на Комисията за защита на конкуренцията, на другия ден бих извикал търговеца да го попитам картел ли ще прави, или какво? Това са доста нескопосани опити на съответните браншовици да управляват цени", каза още Хампарцумян пред bTV. 
И обясни, че цените се управляват от пазарни условия и от ролята на държавата под формата на социални служби за тези, на които наистина не им стига - да им дадат достатъчно, за да могат да покрият базовите си нужди.
„Търговците са в правото си да вдигат цени. Ако загубят пазарен дял или клиенти, тогава цените биха паднали", уточни финансистът.

Title Халф от "Гьозтепе" преди Мъри дойде в "Черноморец":
25- годишният офанзивен халф Окан Сарачоглу започна подготовка с бургаския "Черноморец".
Турчинът идва със съдействието на мениджъра Ибрахим Куруджу и Златко Янков, който от няколко месеца е главен скаут на "акулите". Окан е ритал за "Гьозтепе" преди идването на Мъри Стоилов, а за последно във Втора дивизия на Белгия. Другите сигурни нови са 19-годишният централен защитник Александър Ганчев от Академията на "Лудогорец", ритал в националния юношески отбор, воден от настоящия треньор на "Черноморец" Ангел Стойков и Николай Желязков от "Добруджа". На проби е Стефан Стефанов от "Спартак" Варна.
Любомир Шейтанов влиза в щаба на "Черноморец" като консултант, а треньор на вратарите става Мартин Теменлиев.
Той сменя на поста Тихомир Тодоров. Той пък ще е асистент на Николай Киров - Белия във варненския "Спартак".

Title Отлагат газовата среща Словакия-Украйна-ЕК:
Срещата между представители на Словакия, Украйна и Европейската комисия, посветена на газовите доставки и насрочена за утре, се отлага, тъй като Киев няма да участва, съобщават словашки официални източници, цитирани от Ройтерс. ЕК търси нова дата за срещата, се посочва в съобщение на правителството в Братислава.
Словашкият премиер Роберт Фицо вини Украйна, че вреди на словашката икономика, тъй като отказа да удължи договора за транзит на руски газ през територията си след 1 януари. Той заплашва да спре доставките на електричество за Украйна и да намали помощите за украинските бежанци.

Киев твърди, че прекратеният транзит се спомогне за ограничаване на приходите на Русия от продажба на газ, които се ползват за продължаване на военната агресия срещу Украйна, пише БТА.
Словакия е договорила доставки на газ по алтернативни маршрути, но Фицо твърди, че краят на транзита на руски газ през Украйна е довел до загуби за Словакия от транзитни такси, а и е принудил страната да купува по-скъп газ от други търговци.
Фицо изчислява загубите на 500 милиона евро и настоява или за подновяване на доставките, или за компенсация.
В отговор украинският президент Володимир Зеленски обвини Фицо, че е открил "втори енергиен фронт" срещу Украйна по заповед на Русия.

Title Апелативен съд върна ефективната присъда на шофьора, карал бясно в Шумен и убил момиче:
Състав на Апелативния съд във Варна потвърди присъдата от 3 години и 4 месеца „лишаване от свобода“ за Жечко Кюркчиев, подсъдим за причинено тежко пътнотранспортно произшествие във вечерните часове на 28 септември 2022 г. на кръгово кръстовище на бул. „Цар Симеон Велики“ в Шумен, при което загина 22-годишната Светомира Станчева, а друга жена бе със средна телесна повреда след катастрофата. Това потвърдиха от деловодството на наказателното отделение на съда, потърсени за коментар след като една от страните по делото изпрати на служебната поща на БТА в Шумен постановеното на 23 декември 2024 г. решение на съдебната институция. 

От деловодството на наказателното отделение на съда уточниха, че решението все още не може да бъде открито на сайта им, защото присъдата все още не е обжалвана пред Върховния касационен съд (ВКС) в 15-дневен срок, според постановеното решение. 

Върховният касационен съд върна за ново разглеждане на Апелативен съд – Варна делото срещу Жечко Кюркчиев, подсъдим за катастрофата в кръгово кръстовище в Шумен през 2022 г. Съдът в Шумен осъди Кюркчиев на 3 години и 4 месеца затвор и го лиши от право да управлява МПС за 5 години и 4 месеца, след като мъжът призна вината си пред съда. Втората инстанция намали присъдата и постанови 3 години условно с 5 години изпитателен срок. 
През декември 2023 г. Апелативната прокуратура във Варна подготви протест  до ВКС с искане за по-тежко наказание за 19-годишния Жечко Кюркчиев от Шумен, който причини тежкото пътнотранспортно произшествие във вечерните часове на 28 септември 2022 г. на кръгово кръстовище на бул. „Цар Симеон Велики“ в града, съобщиха тогава от пресцентъра на съдебната институция и отбелязаха, че прокурорът по делото от Апелативната прокуратура във Варна е категоричен, че именно заради високата скорост, с която е предизвикано пътното произшествие, наказанието на виновния трябва да бъде ефективно, като протестът ще бъде внесен във ВКС в законоустановения срок от 15 дни. След обжалване на решението на първоинстанционния Шуменски окръжен съд, Апелативният съд във Варна намали присъдата на Кюркчиев от 3,4 години „лишаване от свобода“, като постанови 19-годишният мъж да търпи наказание „лишаване от свобода“ за срок от три години, като отложи изтърпяването му с пет години изпитателен срок, съобщиха още от пресцентъра на Апелативната прокуратура във Варна.  
Десетки шуменци протестираха за пореден път и на 7 декември 2023 година, за причинената катастрофа, включително срещу постановената от Варненския апелативен съд условна присъда за Жечко Кюркчиев. Адвокат Борислав Борисов, представляващ конституираните като частни обвинители роднини на Светомира Станчева и бащата на загиналото момиче Анатоли Накев и тогава казаха, че ще обжалват решението.

Title ПП-ДБ внесоха законопроект бюлетините да се броят в специално създадени за целта центрове:
Изборните бюлетини вече да не се броят в секционните избирателни комисии, а в преброителни центрове, предвиждат промени в Изборния кодекс, внесени в парламента от депутати от ПГ на "Продължаваме Промяната - Демократична България". Целта е да се сведат до минимум грешките и злоупотребите при отчитането на вота с хартиено и машинно гласуване. Това съобщиха от "Демократична България" в публикация на фейсбук страницата си.
"Преброителни центрове за всеки 20 000 избиратели.
Изборните бюлетини вече да не се броят в секционните избирателни комисии, а в преброителни центрове, предвиждат промени в Изборния кодекс, внесени в парламента от депутати от ПГ на "Продължаваме Промяната - Демократична България". Целта е да се сведат до минимум грешките и злоупотребите при отчитането на вота с хартиено и машинно гласуване.

Според законопроекта, страната се разделя на преброителни участъци с до 20 000 избиратели. Границите на преброителните участъци съвпадат с:
1. границите на многомандатните избирателни райони в Столична община на всички видове избори, с изключение на избори на общински съветници, кметове на общини, кметове на райони и кметове на кметства;
2. границите на административните райони в градовете с районно делене на избори за общински съветници, кметове на общини, кметове на райони и кметове на кметства;
3. границите на общините за всички останали случаи.
В административните граници на общините, съответно на избирателните райони, се образуват най-малко толкова участъци, колкото пъти числото 20 000 се съдържа в броя на избирателите, съобразно методика, приета с решение на Централната избирателна комисия.
Не се създават преброителни участъци при гласуване извън страната.
За всички видове избори, с изключение на частични избори на общински съветници, кметове на общини, кметове на райони и кметове на кметства, се назначават преброителни комисии за всеки преброителен участък. Съставът им е равен по брой на членовете на съответната общинска избирателна комисия.
Секционните комисии вече няма да броят нито хартиени, нито машинни бюлетини, а ще предават запечатани кутии с бюлетини и машинни протоколи в преброителните центрове. Те пък ще предават на районните избирателни комисии или на общинските избирателни комисии (при местни избори) резултатите и те ще ги разпределят по кандидати и партии за съответните общини и райони. Броенето в преброителните центрове ще се проследява пряко чрез видеонаблюдение, включително чрез пряко телевизионно излъчване.
Вносителите на законопроекта очакват с промените да се подобри значително качеството на отчитане на изборните резултати. Членовете на секционните комисии ще могат да се съсредоточат в работата по следенето на подписите на избирателите в избирателните списъци, защото техният брой често се разминава с броя на подадените бюлетини. А членовете на преброителни центрове няма да са преуморени, защото работата им ще започва в края на изборния ден. В секционните протоколи няма да има данни за разпределението на гласовете по политически партии и коалиции, а практиката сочи, че те често се използват като отчетен документ при купуването и продаването на гласове и при контролиран вот. Концентрирането на преброителния процес на едно място и възможността той да бъде наблюдаван от всички заинтересовани страни, включително чрез пряко телевизионно излъчване пък ще повиши доверието в изборите като цяло и косвено може да съдейства за повишаване на избирателната активност. А отделянето на хартиените бюлетини и бюлетините от машинното гласуване от останалите изборни книжа значително увеличава възможностите за проверки в РИК и ОИК", пише още в публикацията.

Title Деца твърдят, че са удряни при спречкване с пътници на градски автобус в Перник:
Деца твърдят, че са удряни при спречкване с пътници на градски автобус в Перник. Това се случило след като няколко деца хвърляли по автобус снежни топки и ледени късове в района на хипермаркет и пътници слезли да потърсят отговорност от децата.
В града ще започне специализирана полицейска операция на територията на квартал „Изток“, съобщи говорителят на Областната дирекция (ОД) на МВР в Перник Венцислав Алексов. По нареждане на директора на пернишката полиция- старши комисар Милчо Милчов, ще се извършват проверки за спазване на обществения ред от непълнолетни лица. Причината е заради зачестилите сигнали за деца, които нарушават обществения ред на територията на магазин в града.

Последният сигнал е от края на миналата седмица, уточни Алексов. Няколко деца са хвърляли по автобус снежни топки и ледени късове в района на хипермаркета. Тогава е възникнал конфликт между тях и пътниците в превозното средство. Пътниците са слезли от автобуса и са потърсили отговорност от децата, каза още говорителят на ОД на МВР в Перник.
Децата твърдят, че две от тях са били ударени по време на спречкването, уточни Алексов.
Служители на Второ районно управление са установили всички, които са пътували в автобуса, в посока столицата. Трима от тях са били задържани, за да се изясни тяхното съпричастие към инцидента, пише БТА.
Всички деца, които са присъствали на конкретната случка, също са установени, извикани са и техните родители. Започната е преписка във Второ районно управление относно връзката с този инцидент и многократните сигнали, които са били подавани дни преди това за група деца, които нарушават обществения ред в магазина, каза още Венцислав Алексов.
Говорителят на полицията в Перник съобщи, че са били подавани многократни сигнали от охраната на веригата хипермакети, че непълнолетни нарушават обществения ред. Служители на Второ районно управление в квартал „Изток“ са установили, които са те, родителите са били уведомени, с тях е работено и в Детска педагогическа стая.
Групата е от осем момчета на възраст от 14 до 18 години. Родителите и училищните ръководства са уведомени, с децата работят психолози.

Title "Левски" смени треньора, но не и фланелката му:
Целта пред Хулио Веласкес е Европа
"Сините" се разбрали с новия си наставник за 2-3 дни, той бил най-подходящ от многото кандидати

Ще изпълни ли новият треньор на “Левски” договора си? Това се питат всички фенове на столичани, след като клубът определено изненада с избора на нов наставник. Хулио Веласкес официално бе представен за предводител на “сините” и, разбира се, традиционно позира с фланелката на клуба до изпълнителния директор Даниел Боримиров, а на мястото, където се намира номерът, бе изписана годината, в която изтича договорът му - до лятото на 2026 г. Предшественикът му Станислав Генчев има същата снимка - със същия шеф на “Герена” от лятото на 2024-а, когато подписа и беше представен. Няколко месеца по-късно сякаш от нищото обаче му бе посочена вратата. Или казано с други думи - сега присъства същата фланелка, същата година, изписана на гърба ѝ, само името на треньора е различно.
“С “Левски” се разбрахме за 2-3 дни”, каза при представянето си Веласкес. Новият треньор на “сините” днес за първи път ще изведе отбора на тренировки. А след това тимът заминава за лагер в Турция.

“С екипа ми идваме ме тук с позитивно отношение, да работим със страст, заредени сме с положителна енергия. Гарантираме, че ще се вложим в работния процес. Намираме се на място, където без съмнение се търси постигането на високи резултати. Винаги съм се съобразявал с обстановката, в която пристигам, и играчите, които са в отбора. Аз обаче предпочитам офанзивен стил, да бъде моят отбор активен със и без топка”, каза още испанецът.

Наставникът на “сините” обеща, че ще се опита в края на сезона “Левски” да е по-напред в класирането спрямо сега. Към момента столичани заемат 4-ото място, но с равни точки с втория и третия “Ботев” (Пд) и “Черно море”.
“В момента фокусът не ми е насочен към съперниците. Искам първо да проведем една хубава подготовка в Анталия, за да сме готови за първия мач. След това ще мислим за конкретен мач. Никога няма да мисля за един месец напред. Ще мислим винаги за следващия мач, защото футболът е динамичен и става дума за ежедневна работа”, добави още 43-годишният испански специалист.






                         Според мажоритарния собственик на “сините” Наско Сираков испанецът е най-подходящият човек към момента, който да води тима.



Според мажоритарния собственик на клуба Наско Сираков пък точно Хулио Веласкес е най-точният човек за треньор. Легендата на “сините” призна, че той и останалите шефове на “Герена” са разгледали редица кандидатури. Спират се на испанеца, защото с него начело “Левски” ще изгради и усъвършенства футболния проект, към който се стреми.
“Веласкес не е първият и единствен вариант, който разглеждахме. Много бързо се разбрахме с него.
Няма спор, че разглеждахме и други кандидатури, изгледали сме над 100 мача. Начинът, по който играят отборите на Хулио, ме впечатли най-много. Имам футболни хора приятели в Испания и съм се допитал до повечето от тях. Няма човек, който да не изрази положително мнение за Хулио. Сигурен съм, че Веласкес ще изпълни своя договор, и мисля, че вероятно и ще го продължи. Пожелавам му да надмине успехите на Петрович и Славолюб Муслин в “Левски”, каза Сираков. Той добави, че последната дума за трансфер на играч от отбора ще има новият треньор. Сираков добави още, че към момента има само една оферта за играч на “сините”.
Изпълнителният директор Даниел Боримиров пък този път при представянето на нов треньор постави реалистична цел - участие в Европа през лятото.

Title Берлин призова за прагматизъм към прехода в Сирия, след като лидерът там не се ръкува с Бербок:
Германското правителство се обяви за прагматичен подход към прехода в Сирия, след като новият лидер в Дамаск в петък отказа да се ръкува с германската външна министърка Аналена Бербок, предаде Франс прес.  
Снимки на Ахмед аш Шараа, който приветства Бербок без физически допир с нея, обиколиха социалните мрежи.
Както е обичайно сред по-консервативните мюсюлмани, ислямисткият лидер я поздрави като постави ръка на гърдите си, след като се ръкува с френския външен министър Жан-Ноел Баро с върха на пръстите си.

Този жест предизвика широк отзвук на фона на посещението на Бербок в Дамаск, една от целите на което беше да настоява за защита правата на жените.
„Това показва, с кого си имаме работа в момента“, каза говорителят на германското Външно министерство Кристиан Вагнер в отговор на въпрос на редовната си пресконференция днес. „Не можем да разговаряме на световната сцена само с хора, чиито ценности и гледна точка споделяме“, добави той.
Докато „сега възникват много въпроси за посоката“, която ще поеме Дамаск, е в интерес на Германия и Европа да „подпомогнат процеса на преход“ и „(трябва) ясно да изразим своите очаквания“, допълни Вагнер.

Аналена Бербок даде кратко обяснение за ситуацията пред журналисти в петък, като каза: „Веднага след като пристигнах, осъзнах, че няма да има обичайно ръкостискане“.
Според списание „Шпигел“ двамата външни министри са били предупредени за това от от сирийските си събеседници преди посещението, но не са одобрили този протокол. Седмичникът добавя, че в крайна сметка Аш Шараа е протегнал ръка само към френския министър, но ръкостискането е било с „върха на пръстите му“.
Баро вчера отбеляза по този въпрос, че е „предпочитал“ новият сирийски лидер да се ръкува с германската министърка, но това „не е било целта“ на посещението, пише БТА.
Визитата в Дамаск на двамата външни министри бе първото посещение на това равнище от представители на големи западни сили, след свалянето на режима на Башар Асад на 8 декември и бягството му в Русия.

Title "Дете под елхата":  6-месечната Алина с коледна фотосесия:
Алина на 6 месеца от София позира с усмивка до коледния декор. Родителите й пожелават да расте здрава и усмихната в една прекрасна България.

                                                                                                                                                                                                                                                                                                                               

Title Назначават охранители в загребските училища след нападението с нож в едно от тях:
В училищата в Загреб всичко е готово за утрешното начало на втория учебен срок, каза заместник-кметът на хърватската столица Лука Корлает, цитиран от регионалната телевизия „Ен1“. Корлает посочи, че са приложени всички протоколи за безопасност след трагедията, която се случи в последния ден на първия срок в основно училище „Пречко“.
„Всички протоколи за сигурност са спазени, персонал по сигурността е разположен във всички 142 учебни съоръжения и вратите ще бъдат заключвани, както беше договорено“, каза Корлает.

Той добави, че няма да има струпвания при влизане на учениците в училищата заради охраната.
„Охранителят ще стои настрана, ще наблюдава и контролира, но пропускателният режим ще бъде същият както досега“, поясни той.
Корлает предаде на медиите молбата на родителите и учителите от ОУ „Пречко“ за известна дискретност през утрешния ден.
След трагедията, която се случи в загребското основно училище в последния ден от първия срок, когато 19-годишен младеж нахлу в училището и уби ученик с нож, ранявайки един учител и още трима ученици, Министерството на науката, образованието и младежта прие през ваканцията Протокол за контрол на влизането и излизането от училищните институции с цел осигуряване на по-голяма безопасност в основните и средните училища и ученическите общежития, защита на учениците и всички работещи в училищните институции и превенция на възможни ситуации с повишен риск, пише БТА.
Съгласно протокола входната врата на училищните заведения, както и всички останали входове или изходи, трябва да бъдат заключени през цялото работно време, с осигурени евакуационни изходи, освен при специални обстоятелства, одобрени от директора. Вратите се отключват 30 минути преди началото и 15 минути след края на часовете. През малките междучасия учениците нямат право да напускат сградата на училището, а през голямото – двора на училището.
Родителите ще могат да влизат само в уговорен час с предварителна заявка или след покана от училищната институция, за което се уведомява служителят на входа на училищната институция, който е длъжен да ги посрещне и да ги изведе от учебното заведение след срещата със задължение за удостоверяване на самоличността им.
Министерството внесе и промени в Правилника за административно-техническата и спомагателната дейност във връзка с въвеждането на нова длъжност в училищата – оперативен служител или служител по охрана и гражданска защита. Този човек, наред с други неща, ще защитава хората и имуществото от незаконно поведение, пожар, експлозии.

Title Олимпийската шампионка Стойка Кръстева роди второто си дете:
Олимпийската шампионка по бокс Стойка Кръстева стана майка за втори път, съобщи мъжът ѝ Борил пред NOVA.
Малката Боряна се е родила вчера и тежи почти три килограма. (2,980 кг.) Бебето е високо 48 сантиметра. Това е второ дете за Стойка и Борил Кръстеви. През юли 2022-ра година шампионката по бокс отново роди момиче, което носи името Цветелина.

Title От "Алтернатива за Германия" доволни, че Австрийската партия на свободата получи мандат:
Крайнодясната партия "Алтернатива за Германия" (АзГ) изрази задоволството си от това, че Австрийската партия на свободата (АПС) получи мандат за съставяне на правителство в Австрия, предаде ДПА. 
Алис Вайдел, кандидатката на АзГ за канцлер, заяви днес, че събитията в Австрия би трябвало да убедят консервативния Християндемократически съюз (ХДС) да се откаже от решението да не си сътрудничи с АзГ.

"Скоро ще настъпи последният час и на така наречената защитна стена (санитарния кордон на системните партии срещу крайната десница - бел. ред.) срещу нас", каза Вайдел.
Днес австрийският президент Александър ван дер Белен официално връчи на АПС мандат за съставяне на правителство, след като по-рано се срещна с лидера ѝ Херберт Кикъл.



Решението му бе взето, след като Кристиан Щокер, новоназначеният лидер на консервативната Австрийска народна партия (АНП), заяви вчера, че партията му е готова да преговаря с Кикъл. До този развой се стига няколко месеца след като АПС спечели парламентарните избори в Австрия, но не получи мандат от държавния глава за съставяне на правителство; по конституция президентът не е длъжен да дава мандата на първата политическа сила. 

Щокер бе избран да оглави АНП, след като канцлерът Карл Нехамер обяви в събота, че подава оставка след провала на коалиционните преговори за правителство на центристките партии, пише БТА. 
ХДС и сестринският му Християнсоциален съюз (ХСС), заедно формиращи консервативния блок ХДС/ХСС в парламента, многократно отвхърлиха възможността след изборите следващия месец да си сътрудничат с АзГ.  
Въпреки това, Вайдел заяви, че успехът на Австрийската партия на свободата, която според АзГ е "сестринска партия", трябва да послужи като предупреждение за Фридрих Мерц, кандидат за канцлер от ХДС/ХСС.
Според Вайдел избирателите няма да искат коалиции, "в които левите партии определят посоката", в случай че мнозинството от местата в парламента са на ХДС/ХСС и АзГ.

Title Доналд Тръмп: Конгресът на САЩ бързо да приеме законодателната ми програма:
Спечелилият президентските избори в САЩ Доналд Тръмп заяви, че иска Конгресът на САЩ да приеме законодателната му програма за намаляване на данъците, затягане на граничния контрол и засилване на производството на изкопаеми горива колкото може по-бързо, независимо дали в един законопроект или два, предаде Ройтерс.
„Бих предпочел в един, но ще направя каквото е необходимо тя да бъде приета“, каза той в интервю за радиоводещия Хю Хюит. „Отворен съм и за двата варианта, стига да приемем нещо колкото се може по-бързо“, добави Тръмп.

Тръмп, който ще встъпи в длъжност след две седмици, вчера каза, че републиканците в Конгреса ще осигурят средствата за неговите приоритети, които биха могли да възлизат на трилиони долари, като вдигнат митата за вносни стоки.
„Републиканците трябва да се обединят и бързо да осигурят тези исторически победи за американския народ. Бъдете умни, упорити и изпратете този законопроект на бюрото ми за подпис колкото може по-скоро“, написа той вчера в социалната си медия.
Републиканците, които контролират и двете камари в Конгреса с крехко мнозинство, обмислят сложна законодателна стратегия, която би могла да им позволи да заобиколят опозицията от страна на демократите за повишаването на разходите за охрана на границите и да продължат срока на действие на данъчните облекчения на Тръмп от 2017 г., който се очаква да изтече тази година, отбелязва Ройтерс.

Законодателите са разделени по въпроса дали да приемат тези мерки в отделни закони или да ги комбинират. Комбиниран законопроект потенциално би могъл да им позволи да изпълнят предизборните обещания на Тръмп бързо, но също така би могъл да не се хареса на законодатели, които възразяват срещу конкретни мерки в него, пише БТА.
Тръмп също така заяви, че част от работата за защита на границата би могла да бъде свършена по-рано с пари, спестени от други пера.
Републиканците планират да се позоват на поредица от сложни бюджетни правила, за да приемат законопроектите с обикновено мнозинство, а не със свръхмнозинството от 60 гласа, с което по правилник трябва да се приемат повечето закони в 100-членния Сенат. Това би означавало, че няма да им се наложи да разчитат на гласовете на демократите, но и ще наложи ограничения върху това какво ще имат право да включат в пакета.

Title Започва отбелязването на коледните празници в Северна Македония:
Няколко хиляди деца в различни градове на Република Северна Македония са се включили в коледни шествия, които се провеждат в навечерието на Рождество Христово, съобщават медиите в страната. Шествията са подкрепяни от местните власти. Те са част от инициативите на Сдружение  за възраждане на старите православни традиции Коледни шествия и се провеждат в страната от 2017 г., съобщават организаторите. 
От сутринта в храмовете в Северна Македония се отслужват литургии, по време на коледното шествие днес движението по централните улици на Скопие беше ограничено, а на централния площад беше предвидена специална празнична концертна програма. Организаторите раздават на децата характерни за празника коледни звезди, с които те дефилират по улиците на градовете, а на площад „Македония” в Скопие е поставен и голям макет на яслите, в които е роден Христос, пише БТА. 

Според обичаите в страната отбелязването на коледните празници започва на 5 януари. Вечерта срещу Бъдни вечер се пали коледарският огън и се пеят коледарски песни. 
Постът на Бъдни вечер в Северна Македония е задължителен, а трапеза трябва да е скромна, но с определени ястия, които имат символично значение, сред тях са боб, баница с кисело зеле, орехи и риба.
Според традицията в определени райони на страната сред стаята задължително трябва да присъства печена тиква и мед, който се пази като лек след Бъдни вечер.

Традиционен обичай преди вечеря е домакинът да избере четири ореха, които да хвърли във всеки ъгъл на къщата, за защита от зли сили. 
По време на вечерята никой не става, тя приключва заедно за всички на масата, което подчертава важността на семейната хармония и задружност на Бъдни вечер, пишат медиите в Северна Македония. 
В Северна Македония посрещнат Рождество Христово по Юлианския календар, създаден по времето на Юлий Цезар през 45 г. пр. Хр., а не по широко използвания Григориански календар, въведен от папа Григорий в Рим през 1582 г.

Title Екоинспекцията във Варна сезира прокуратурата заради мотописта край Побитите камъни:
Районната инспекция по околната среда и водите във Варна сезира прокуратурата за нарушения, извършени в защитената местност Побити камъни, е посочено в информация, публикувана на интернет страницата на институцията.
Проверката е извършена, след получаване на сигнали за обособяване на мотописта в района. Експертите от екоинспекцията са направили оглед и са констатирали, че в най-западната част на терена има нарушаване на почвената повърхност, налични са и следи от тежка техника. Засегнатата площ е около 5 декара.

С тези действия са нарушени режимите в защитената местност и естественият облик на местността, РИОСВ ще продължи да следи ситуацията и ще предприемат всички законови мерки, включително сезиране на прокуратурата, посочват от институцията.
От пресцентъра на полицията заявиха за "24 часа", че имат сигнал за обособяване на писти в защитената зона, но направената проверка не установила такова нарушение.
Природният феномен "Побити камъни", разположен на север и юг от Белославското езеро, представлява разкрития на еоценски пясъци, сред които са разположени изправени каменни колони, наподобяващи каменна гора. Впечатляващият ландшафт на побитите камъни се наблюдава в седем големи и няколко по-малки разкрития.

Title Руски дрон порази пътнически автобус в Херсон, най-малко един е загинал:
Руски дрон атакува цивилен автобус в град Херсон в южната част на Украйна и уби най-малко един човек, предаде Ройтерс, като се позова на областния управител. Девет души са били ранени, добави управителят.
На кадри от видео, споделено от областния управител в „Телеграм", се вижда автобус с изпочупени стъкла и локви кръв по пода. Канцеларията на местната прокуратура каза, че 49-годишен мъж е бил убит.

Цивилните в Херсонска област, която е частично окупирана от руските сили, постоянно стават мишена на руски атаки с дронове, посочва Ройтерс, цитирана от БТА. Местните власти съобщават за жертви при подобни атаки почти ежедневно.
Русия отрича умишлено да взема на прицел цивилни, но от началото на пълномащабната руска инвазия в Украйна през февруари 2022 г. убитите и ранените сред тях са хиляди.

Title София е рай за пенсионерите, но от САЩ и Англия – ниски цени, евтина бира, вкусна храна, слаба престъпност:
Американски сайт ни сравнява с Коста Рика, Панама и Перу и изкарва, че у нас се живее по-добре
София е нещо като пенсионерски рай - това отбеляза в края на 2024 г. британският сайт за финансови новини и съвети Moneypenny.
Достатъчно е един възрастен британец пред пенсия да има поне 126 301 паунда пенсионни спестявания (retirement savings) и дверите на този рай се отварят за него.
Пенсионните спестявания според британските разбирания включват натрупаното по пенсионните партиди на човека плюс цялата му собственост, която може да се осребри.

Проучването обхваща 50-те най-населени града на Стария континент и взема предвид фактори като пенсионна възраст, средни цени на наемите и битовите разходи, достъп до здравеопазване, брой фитнес клубове, кафенета, забележителности и процент зелени площи.
София излезе най-евтиният град в Евросъюза по показателите, които сайтът бе сравнил.
Средният наем е 732,78 лева, а битовите разходи са 246,12 лева месечно. Достъпът до здравеопазването в българската столица се оценява на 69%. Минималният препоръчителен пенсионен фонд у нас е най-ниският в Европа и Великобритания – 287 134 лева.
В топ 5 на “райските” градове в Европа са Будапеща, Загреб, Букурещ, Рим

и т.н. В навечерието на новата 2025 г. подобна класация, но на най-изгодните държави за живеене след пенсия направи и един аналогичен американски сайт - Invested Wallet.
Не е ясно дали американският пенсионер гори от желание да прелети над 7500 км, за да дойде да живее точно у нас, но финансовите анализатори са направили задълбочени проверки на определени харчове и изкарват, че няма нищо лошо третата възраст да бъде прекарана именно в България.
В тази класация или по-точно изброяване без претенции за изчерпателност България е заобиколена от държави като Еквадор, Панама, Перу, Коста Рика и други такива близки до САЩ дестинации. От европейските държави освен България са споменати само Испания, Португалия и Чехия. Не липсват екзотичните дори за американеца Малайзия и Тайланд.
Общото между всичките тези държави е, че са страшно евтини за живеене след пенсиониране, особено ако се сравнят с който и да е среден или голям щатски град.






България е описана накратко като идеално място за американеца, който “иска да се докосне до европейския чар, но без да плати прекалено скъпо за това”.
“Живoпиcнитe плaни- ни, кpacивитe плaжoвe нa Чepнo мope и бoгaтoтo кyлтypнo нacлeдcтвo cъз- дaвaт идeaлнa cpeдa зa пeн-cиoниpaнe.
Hoвитe житeли мoгaт дa ce нacлaдят нa
вкycнaтa мecтнa кyxня и дa yчacтвaт в oживeнитe фoлклopни фecтивaли
- и вcичкo тoвa, бeз дa ce нaлaгa дa cтpaдaт финaн- coвo”, пише на сайта.
По-интересното за българския читател обаче е сравнението между някои произволно подбрани разходи.
Например жилището – колкото и да се оплакваме от полуделите цени на имотите, среден наем на апартамент с една спалня в центъра на столицата е по-нисък от нас единствено в Перу и в Малайзия.
Но първо, разликата не е чак толкова голяма, и второ – Лима е град, известен с твърде високите нива на престъпност и като място, в което правилата за движение са по-скоро препоръчителни, а не задължителни за спазване. Освен това столицата на Перу е разположена близо до пустиня и едновременно с това на брега на Тихия океан, което прави климата доста труден.
Ако човек държи да си купи апартамент за живеене, Куала Лумпур – столицата на Малайзия, определено не е никак евтина. Това е бързо развиващ се мегаполис, в който имотите бяха с едни от най-високите ръстове за последната година и към момента жилищата там струват почти 3 хиляди евро за квадратен метър средно.
Сред другите разходи, които сравнява сайтът, са режийните на еднакви по големина жилища. Те са подозрително ниски в Перу, Панама и Малайзия (виж инфографиката).
Обяснението е в това, че в държавите, разположени на тези ширини, има сравнително постоянна висока температура на въздуха, която е еднаква през цялата година, така че няма никакви разходи за отопление, а само за ток.
На фона на останалите европейски държави, които финансовите анализатори също препоръчват на щатските пенсионери, режийните разходи в България са относително ниски. Последното вдигане на цената на тока от 1 януари обаче вероятно вече ги е изравнило с тези в държавите от Централна Америка.
Тъй като препоръката за България включва посещение на фолклорни фестивали и културни събития, а те се организират на различни места , не е зле да се сравнят и транспортните разходи.
Ако вземем цените на горивата, България не се представя никак зле, но не може да се мери с Панама и с Перу, където литър бензин е с 60-70% по-евтин, отколкото у нас.
Но в Европа няма президент като държавния глава на Панама Лаурентино Кортизо Коен, който още в средата на 2022 г. нареди да се сложи
таван на цените на горивата
за всички частни превозни средства и това ограничение важи и до момента. Вследствие на това литър А-95 в Панама в момента струва 94 евроцента, докато у нас е 1,39 евро.
България е и страната с най-евтината бира сред сравняваните държави - само 1,56 евро, и то за кенче вносна бира в магазин за хранителни стоки. В Европа същата бира струва с 20-30% повече, а в Латинска Америка е още по-скъпа.
Но нищо не може да се мери с цените на бирата, а и изобщо на алкохола в Малайзия. Типично за държава, в която над 70% от населението е мюсюлманско, алкохолът е скъп, ако изобщо може да се намери. Магазините за такива напитки там изглеждат като едновремешните обекти на специализираното снабдяване в соцдържавите - без табели и дори без надписи, с плътно закрити прозорци и с проверка на личните документи, за да се види дали купувачът има необходимата възраст.

413 американски пенсии се плащат в България





                         Спортните занимания за пенсионери, които в САЩ са нещо обичайно, у нас се организират само по специални поводи.



У нас получават месечните си плащания и 72-ма човека със стаж в Канада
Въпреки добрата реклама, която прави американският сайт за живеене в България след пенсиониране, справка на НОИ показва, че едва 413 американски граждани получават пенсиите си на територията на България.
390 от тях са всъщност българи с придобито американско гражданство, които очевидно са изкарали целия или поне част от трудовия си стаж в САЩ. Т.е. родените американци, които живеят у нас след пенсиониране, са едва 23-ма и е твърде възможно да са хора от смесени бракове.
За да получава американска пенсия в България, човек задължително трябва да е американски гражданин и да е натрупал стаж зад океана.
Дори да отговаря на условията за пенсиониране, ако той е бил само със зелена карта в САЩ, може и да изгуби правото да получава пенсия. Според финансови експерти, ако гражданинът с такъв статут прекарва повече от 6 пълни календарни месеца в годината извън територията на САЩ, без да стъпва там, пенсионноосигурителните му правомощия се прекратяват.
Същото важи и за хората, които са оставили своите зелени карти да изтекат и не са станали натурализирани американски граждани преди или по време на получаването на своите пенсии.
72 пенсии се получават в България от хора, които имат осигурителен стаж в Канада. А по банкови сметки в Канада българското НОИ изплаща в момента едва 12 пенсии.

Title ЦСКА започна подготовка (Снимки):
ЦСКА стартира зимната си подготовка днес на клубната база в Панчарево. Основната част от футболистите на Александър Томаш се включиха в началото на тренировъчния процес, като заниманието протече изцяло с физически натоварвания и бегови упражнения. До четвъртък включително всеки от играчите на червените ще премине и индивидуални медицински прегледи в столична клиника.










Първата официална тренировка на тима ще е в сряда от 14,30 ч. в Панчарево, като тя ще е открита в началото за представители на медиите. Преди това Александър Томаш ще отговори на журналистически въпроси.

Title Радев изразява съболезнования на близките на писателя Димитър Коруджиев:
Държавният глава Румен Радев изразява съболезнования на семейството, близките и колегите на писателя Димитър Коруджиев. Това съобщиха от прессекретариата на президентството.
Страната ни се разделя с общественик и творец, който силно вярваше в общочовешките ценности, християнските добродетели и най-вече в способностите и силата на българския народ да определя бъдещето си. Димитър Коруджиев не позволи на конюнктурните ограничения да прекършат свободолюбивия му дух, а напротив – остана идеалист по природа, за да вдъхновява читателите, посочва президентът Румен Радев.
Държавният глава отбелязва, че с активната си гражданска позиция писателят е допринесъл за изграждането на демократичните ценности у нас, а творчеството му е надхвърлило границите на българското литературно пространство. Неговото дело задължава поколенията да не приемат свободата и правата за даденост, а да ги отстояват всеки ден и с всяко действие, допълва Румен Радев.

Title Макрон: Мъск подкрепя нов консервативен интернационал:
Френският президент Еманюел Макрон обвини собственика на социалната мрежа „Екс“ – милиардера Илон Мъск, без да го спомене поименно, че подкрепя „нов консервативен интернационал“ и се намесва в избори, включително в Германия, предаде Франс прес, цитирана от БТА.
„Ако преди десет години някой ни беше казал, че собственикът на една от най-големите социални мрежи в света ще подкрепя нов консервативен интернационал и ще се намесва пряко в избори, включително в Германия? Кой можеше да си го представи?“, каза Макрон по време на обръщение към френските посланици, на фона на продължаващата подкрепа на американския милиардер за германската крайнодясна партия „Алтернатива за Германия“.

Title Румъния ще купи от Израел модерна система за борба с дроновете:
Израелската компания Елбит Системс (Elbit Systems) ще достави на Румъния модерно решение в борбата срещу безпилотните летални системи (C-UAS), като договорът възлиза на около 60 милиона долара, съобщава телевизия Диджи 24.
Елбит Системс съобщи, че е получила договор на стойност близо 60 милиона долара за доставка на многопластовите си системи за борба срещу безпилотните самолети (Counter Unmanned Aerial Systems - C-UAS) на европейска страна, членка на НАТО.

Договорът ще бъде осъществен в период от три години, а официални източници заявиха за изданието News.ro, че бенефициент на този договор е Румъния. 
В съобщението на компанията се посочва, че тя ще достави в рамките на договора модулната мултисензорна система ReDrone, позволяваща засичане и бързо локализиране на няколко дрона едновременно. 
Системата ReDrone може да открива, идентифицира, локализира, проследява и неутрализира враждебни безпилотни летателни апарати както през деня, така и през нощта, в градска или селска среда и при всякакви метеорологични условия. Системата се предлага в стационарни и мобилни конфигурации, които могат да се монтират на платформи на превозни средства, за да се осигури по-голяма оперативна гъвкавост, пише БТА.
Елбит Системс е водеща международна компания в областта на отбранителните технологии, която разработва, произвежда, интегрира и поддържа широка гама от решения от последно поколение в различни области, отбелязва Диджи 24.

Title Доц. Буруджиева: По-добре е да има ясна политическа отговорност за бъдещия кабинет:
По-добре е да има ясна политическа отговорност за бъдещото правителство, отколкото като след „сглобката" партиите да си прехвърлят топката. Това заяви пред NOVA NEWS политологът доц. Татяна Буруджиева.
По думите ѝ не е изключено да има обстоятелство, различно от личността на потенциалния бъдещ министър-председател, което да е развалило преговорите между ГЕРБ-СДС и ДБ. „От самото начало Бойко Борисов каза, че не одобрява идеята за равноотдалечен премиер, а ПП-ДБ – това да е лидерът на ГЕРБ", посочи доцентът. 
Според политолога, ако преговарящите политически сили развалят преговорите помежду си още при избора на министър-председател, то това е ясен знак, че те трудно биха се обединили около имена на министри и още повече политики и решения. 

Title Дете под елхата: Двете братчета Теодор и Станислав вярват в коледните чудеса:
Двете братчета Теодор, който е на 11 години, и Станислав - на 3 год, вярват в коледните чудеса. Те позират с усмивка пред коледното дръвче, а през декември са написали своите писма по Дядо Коледа. 








                                                                                                                                                                                                                                                                                                                               

Title САЩ: Разчистваме последните пречки за ядрено сътрудничество с Индия:
САЩ са на финала по премахването на последните пречки за ядрено сътрудничество с индийски компании в гражданската сфера, заяви съветникът по националната сигурност Джейк Съливан, цитиран от Ройтерс. Вашингтон и Делхи преговарят по темата от средата на първото десетилетие на века.
През 2007 г. е подписано споразумение, което позволява на САЩ да продават на Индия ядрена технология за граждански цели, но през следващите години сделката зацикли поради необходимостта от изясняването на много детайли и премахването на забрани.

"САЩ извършват последните стъпки за отстраняване на някои регулации, които пречат на ядреното сътрудничество между водещи индийски и американски компании", заяви Съливан в Делхи. Той е на двудневна визита в Индия, броени дни преди встъпването в длъжност на Доналд Тръмп.
През 2019 г. между САЩ и Индия беше постигната договорка за изграждането на шест атомни централи с американска технология в азиатската държава, пише БТА.

Title Благородна Здравкова става зам.-кмет с ресор култура в Столична община:
Благородна Здравкова заема позицията заместник-кмет на направление ''Култура, образование, спорт и младежки дейности'' в Столична община от 7 януари. Тя има дългогодишен административен и управленски опит в сферата на културата. От 1995 г. работи изцяло в културния сектор. Има богат опит в координирането на разнородни екипи и в ръководенето на финансови ресурси за отделните събития. Това съобщиха от пресцентъра на Столична община. 
От средата на 2020 г. започва работа в публичната администрация, първоначално като началник отдел „Интеграция, социални дейности и екология", а от 2021 г. като заместник-кмет с ресор „Образование, култура, спорт" в район „Слатина".

"Културата, образованието, спорта и младежките политики са стратегически ресори за този мандат. Те са част от визията ни за превръщане на София в център за творчески индустрии, стимулиране на българските таланти и създаване на възможности за активен и здравословен начин на живот за всички в града. Благодаря на Благородна Здравкова, че става част от екипа и поетия ангажимент за постигането на целите ни. Благодаря на Яна Генова, с която вярвам ще продължим да работим, защото културата е наша обща кауза", коментира кметът на Столична община Васил Терзиев.
"Благодаря за възможността да вложа енергията, знанията и опита си в развитието на три сектора, които са пряко свързани с дългосрочното бъдеще на София и стимулирането на таланта на града. Програмата за управление на Столична община 2023 - 2027 г. поставя високи, но ключови и задължителни за изпълнение цели, които ще стимулират културните индустрии и изграждането на творчески таланти, ще гарантират постоянен достъп до съвременна култура за всички, ще създадат среда, която да стимулира децата ни към успехи и да бъдат активни, а младите хора да бъдат включени във важните решения за града ни", коментира Благородна Здравкова.

Title Два блока в ТЕЦ „КонтурГлобал Марица Изток 3" готови да произвеждат ток:
От днес,  6 януари 2025 г., са осигурени всички необходими условия за експлоатация на 3-ти и 4-ти блок на ТЕЦ „КонтурГлобал Марица Изток 3". С цел обезпечаване готовността на централата да произвежда електроенергия бе осигурен необходимият технически персонал, извършени са ремонтни дейности и са сключени необходимите за функционирането й договори, съобщават от Националната електрическа компания.
В края на на миналата година министърът на енергетиката Владимир Малинов се разпореди два блока от спряната ТЕЦ да са в готовност за работа.
Централата е дружество с оперативна самостоятелност,  НЕК е миноритарен акционер в него и решения за производство и продажба на електроенергия се взимат от мениджмънта му, уточняват от Националната електрическа компания. 
Дългосрочното споразумение с „КонтурГлобал Марица Изток 3" за изкупуване на електроенергията му  от НЕК изтече, централата ще реализира произвежданата енергия на свободния пазар. 

Title Асове на "Арда" преподписаха договорите си:
Двама от асовете на "Арда" - Станислав Иванов и Тонислав Йорданов, преподписаха своите договори с клуба, съобщиха от Кърджали.
Първият удължи контракта си за още 1 година, а вторият - за 2.
Така "Арда" затвърждава политиката си да залага на българи.
Иванов е вече трети сезон в този тим, като до този момент има изиграни 76 мача и 15 отбелязани гола. С прекъсвания пък Йорданов е 5-и сезон с бяло-синия екип и има изиграни над 120 мача, в които е вкарал 36 попадения.

Title Двама кандидати да оглавят Адвокатската колегия в Пловдив:
Двама са кандидатите да оглавят Адвокатската колегия в Пловдив. До крайния срок, който изтече на 27 декември м. г., документи са подали Пламен Бонев и Ганчо Толев. 
Пламен Бонев е адвокат по наказателни дела, Ганчо Толев се занимава предимно с търговски спорове. Толев беше в една кантора с кмета на община "Родопи" Павел Михайлов, който също беше адвокат, преди да поеме към местната власт. 
Шеф на колегията ще бъде избран на общо събрание, което ще се проведе на 25 и 26 януари. 

Title Българският фентъзи трилър „Дяволски игри“ с Мики Рурк грабна 4 награди на фестивал в Италия:
„Дяволски игри“ с Мики Рурк взе четири награди на международния филмов фестивал „Капри Холивуд“ в Италия,  съобщават от екипа на продукцията.
По думите им легендарният актьор Франко Неро и кметът на Капри – Паоло Фалко, са връчили статуетките на Деси Тенекеджиева, Гари Стреч, Елеонора Иванова и Димитър Николов. Българският фентъзи трилър е режисиран от Бен Чарлз Едуардс.
Лента получи отличията „Европейска арт награда“ за продуцент и женска роля – за Деси Тенекеджиева, „Награда за мъжка роля” – за Гари Стреч, а изгряващите звезди Елеонора Иванова и Димитър Николов – за „Европейски актьорски пробив на годината”.

Дяволски игри бе аплодиран от италиански и световни звезди, сред които холивудският продуцент, сценарист и актьор Ник Валелунга - носител на два „Оскар“-а и два „Златни глобус“-а – за филма Green Book, китаристът на Dire Straits - Фил Палмър, и бившият вокалист на Тото - Жан Мишел Байрон, разказват от българския екип. Създателят на фестивала и председател на журито – Паскал Вичедомини, е отбелязал впечатляващото представяне на актьорите в българско-английската копродукция и им е предрекъл бляскаво бъдеще на световната сцена, пише БТА.
„Какво по-прекрасно начало за живота на един филм от оценката както на зрителите, така и на критиката. Тези награди са специални за нас, защото са първи и то точно на филмовия фестивал, на който е нашата световна премиера. Имаме великолепен ансамблов каст. Самият факт, че четирима от актьорите бяхме отличени е доказателство за това. Фестивалът в Капри е фантастичен като атмосфера и създава възможности за лични контакти и приятелства, което в крайна сметка е най-важно”, казва Гари Стреч, който е изпълнителен продуцент на филма. 

Димитър Николов и Елеонора Иванова споделят, че за тях е много вълнуващо да получат тези награди и поради факта, че едни от най-големите имена в света на киното са печелили красивата статуетка през годините като София Лорен, Харви Кайтел, Кристофър Лий, Самуел Джаксън, Жерар Депардьо, Джон Малкович, Джералд Бътлър, Микеле Плачидо, Омар Шариф, братя Тавияни, Валерия Голино. 

„Чудесно начало на годината за нашия филм. Наградите са за целия ни фантастичен екип, но преди всичко за режисьора Бен Чарлз Едуардс и невероятния ни оператор Денис Маден, който пресъздаде впечатляваща визуална картина на всички 39 локации в България, Лондон и Лос Анджелис. Ролята  беше истинско предизвикателство, защото героинята ми Мария, освен че е зависима от наркотиците, е глуха и комуникира само на жестов език.  Благодаря на Борис Бъндев, който ме въведе в езика на глухите и бе плътно до мен в този труден, но интересен и полезен за мен процес. Да се прави независимо кино за международния пазар е още по-трудна задача и съм щастлива, че нашият филм започва световното си разпространение с добри новини”, добавя Деси Тенекеджиева, която е и продуцент с компанията си Black Sea film, и автор на идеята.
„Капри Холивуд” (Capri Hollywood International Film Festival) е създаден през 1995 г. от Паскал Вичедомини. Състезателната му секция е отворена за международни проекти – игрални и документални филми, и анимация. The Hollywood Reporter го нарича „последният голям и значим филмов фестивал за годината" и „ключова спирка по пътя към наградите на Академията. Variety отбеляза, че кинофорумът „заема уникално място в глобалната фестивална верига, служейки както за окончателно обобщение на изминалата година в независимото кино, така и за началото на следващата“. Тази година филмът Emilia Perez на режисьора Жак Одиар спечели най-много награди, а сред останалите наградени са Ейдриан Броуди, Изабела Роселини и италианският символ Лина Састри.
Както писа БТА, „Дяволски игри“ излиза на екран в кината из цяла България на 7 февруари, а преди официалната премиера ще се състоят специални прожекции и срещи на екипа за глухи зрители в избрани киносалони в страната, които са вдъхновени точно от ролята на Мария.
/ДД

Title Ирландска легенда пое унгарски гранд:
Ирландската легенда Роби Кийн бе представен днес като нов старши треньор на унгарския шампион "Ференцварош", съобщиха от гранда.
Бившият нападател наследи поста от нидерландския специалист Паскал Янсен, който беше уволнен.
За Кийн това е трети отбор в треньорската кариера след индийския "Атлетико" (Калкута) и "Макаби" (Тел Авив), с който спечели шампионската титла и купата на Израел.
Кийн, който бе съотборник с Димитър Бербатов в "Тотнъм", има 146 мача и 68 гола за Ирландия.

Title Хамилтън: Не мога да бъда по развълнуван - преди началото на кариерата си във "Ферари":
Люис Хамилтън каза, че "не може да бъде по-развълнуван", преди да започне новата си кариера във "Ферари" през 2025 г.
Седемкратният шампион, чийто договор с италианския отбор стартира на 1 януари, заяви, че "приема нови възможности, остава гладен и ще кара напред с цел".
Хамилтън избра публикация в LinkedIn, за да направи първите си коментари, откакто се присъедини към "Скудерията", добавяйки: "Нека го направим запомнящо се."

Той написа: "Преминавайки в 'Скудерия Ферари', има много неща за размисъл."
"За всеки, който обмисля следващия си ход през 2025 г.: приемете промяната."
"Независимо дали сменяте индустрията, усвоявате ново умение или дори просто приемате нови предизвикателства, не забравяйте, че преоткриването е нещо силно. Следващата ви възможност винаги е наблизо."
Хамилтън също публикува в социалните медии снимка, на която се състезава в картинг като дете и носи каска в червено – цвета на "Ферари".








Той ще се присъедини към "Скудерията" в навечерието на 40-ия си рожден ден на 7 януари.
Британецът ще си партнира с Шарл Льоклер, а мнозина смятат, че това ще бъде най-силната двойка на решетката.
"Ферари" завърши 2024 г. на високо ниво, като бяха на косъм да победят "Макларън" в борбата за първото място при конструкторите.
Льоклер е спечелил повече точки от всеки друг пилот от Гран При на Холандия – състезанието след лятната пауза – до края на сезона.
Хамилтън има кратък период, за да се адаптира към новия си отбор преди началото на сезона в Мелбърн, Австралия, от 14 до 16 март.
"Ферари" ще представи официално болида си на 19 февруари в Лондон.
Официалните предсезонни тестови дни ще бъдат от 26 до 28 февруари в Бахрейн, като Хамилтън и Льоклер ще разпределят по равно времето си в новата кола.
Шефът на отбора Фредерик Васьор каза на официалния коледен обяд на "Ферари" миналия месец, че първите шест седмици на Хамилтън в отбора ще бъдат критични.
"Не е лесно, но той идва със собствен опит", каза Васьор.
"Той не е новобранецът на годината, изобщо не се притеснявам за това."
"Не се притеснявам, но е вярно, че е предизвикателство."
Васьор очаква 2025 г. да бъде близка битка за шампионата между "Ферари", "Макларън", "Мерцедес" и "Ред Бул".

Title Любомир Стефанов: Цената на провала на преговорите е самобламирането на политиците:
Политическите формации прекараха 1 месец, в който да се опитат да избият останалите. Почвайки как са нелегитимни и завършвайки с последната седмица при избирането на председател на парламента. Демокрацията функционира в условията на разговор.
Никаква ценност в основата на демокрацията не може да понесе това нещо. Все пак някакви преговори почнаха - а основният въпрос беше как ще вземат този завой. Това каза по Би Ти Ви в предаването "Лице в лице" политологът Христо Панчугов.

Според него този въпрос не може да бъде разрешен. Големият въпрос е как изглежда от гледна точка на политиците тази криза. Никой не е излязъл да обясни до какво води това поведение, каза още той. 
Разговор не видяхме, а бланкетни съобщения - видяхме имитация, каза от своя страна политологът Любомир Стефанов. По думите му цената на това окончателно взривяване на разговора и възможностите за него е много притеснителна. Той определи случващото се като имитация на парламент. Оттук нататък те очевидно си нямат доверие, няма как да го създадат, коалицията за тях е мръсна дума, каза още Стефанов и допълни, че политиците имат какво да си кажат, но не намират път да стигнат едни към други. Цената да не го направят е очевидното им самобламиране, предупреди той.
Според политолога Теодор Славев вчера някой е дръпнал шалтера на преговорите. Кой обаче е инкасаторът, е въпрос с повишена трудност. Кой има интерес да се развалят преговорите - само Пеевски, защото на следващи избори се очаква да си вдигне резултата, каза още Славев. Той допълни, че фигурата на премиер е достатъчно легитимна да бъде корена на провала на едни преговори.
Ако проблемът е в Росен Желязков, толкова ли е къса скамейката на ГЕРБ. От друга страна, ПП-ДБ могат да направят компромис, защото Борисов иска за премиер някой, на когото да има доверие, обясни Славев.

Title Макрон: Украинците да проведат реалистични дискусии по териториалните въпроси:
Украинците трябва да проведат реалистични разговори по териториалните въпроси, за да намерят решение на конфликта, предизвикан от руската инвазия, заяви днес френският президент Еманюел Макрон цитиран от Франс прес.
"Украинците трябва да проведат реалистични дискусии по териториалните въпроси и само те могат да ги водят", каза Макрон в реч пред френските посланици, командировани по целия свят, с които се срещна днес в Елисейския дворец.

Изказването на Макрон идва на фона на неблагоприятните за Киев обстоятелства на терен - в момент, когато Русия, която е завладяла около 20% от Украйна. Освен това Москва увеличава завзетата украинска територия в източната част на страната, отбелязва АФП.
Европейците ще трябва да изградят гаранции за сигурността на Украйна, каза още френският президент.
"Съединените американски щати трябва да ни помогнат да променим характера на ситуацията и да убедим Русия да седне на масата за преговори", добави той.

Макрон подчерта, че новият американски президент Доналд Тръмп сам знае, че САЩ нямат шанс да спечелят нищо, ако Украйна загуби. Според Макрон капитулацията на Украйна няма да е добра за европейците и американците. Френският президент смята, че доверието в Запада ще бъде разбито, ако се стигне до компромис поради умората от конфликта. 

Няма да има бързо и лесно решение в Украйна, предупреди Макрон, тъй като мащабният конфликт, предизвикан от Русия през февруари 2022 г., навлиза в четвъртата си година.
Завръщането на Тръмп в Белия дом, след като обеща да сложи бърз край на войната, без да уточнява как ще го постигне, от седмици разпалва спекулации относно условията за бъдещи мирни преговори.
Киев се надява на решителни действия от страна на Тръмп, но се опасява и че американската подкрепа може да намалее, тъй като новоизбраният президент многократно е критикувал финансовия мащаб на помощта на САЩ за Украйна.
Русия ускори напредъка си в Източна Украйна, като в края на 2024 г. постигна най-значителните си успехи на бойното поле, които са съпоставими само с първите седмици на инвазията. От своя страна Кремъл отхвърли идеята за прекратяване на огъня. Русия настоява Украйна да сложи оръжие, да отстъпи четири частично окупирани от руснаците региона, в допълнение към анексирания през 2014 г. Крим, както и да се откаже от членството си в НАТО. Тези условия са неприемливи за Киев, припомня АФП.

Title Доналд Тръмп и китайският лидер Си водят разговори чрез свои сътрудници:
Спечелилият президентските избори в САЩ Доналд Тръмп заяви, че той и китайският лидер Си Цзинпин водят разговори чрез свои сътрудници, и изрази очакване двамата с него да се разбират добре, предаде Ройтерс.
„Вече си говорим. Говорим си чрез техните представители“, каза Тръмп в интервю пред консервативния водещ на токшоу Хю Хюит.
Тръмп, който ще встъпи в длъжност на 20 януари, нарече Си силен и влиятелен човек, който по думите му се радва на почит в Китай.
„И аз смятам, че ние вероятно ще се разбираме много добре, прогнозирам това“, посочи Тръмп. „Но, нали разбирате, това трябва да е двустранен процес“, добави той и отново повтори обвиненията, че Китай „се възползва“ от САЩ в икономически план.

Тръмп покани Си и други чуждестранни лидери на церемонията по полагане на клетва във Вашингтон по-късно този месец, но според експерти е малко вероятно китайският лидер да присъства, пише БТА.
Републиканецът избра редица ястребски настроени политици за ключови постове в новата администрация, включително сенатора Марко Рубио за държавен секретар, коментира Ройтерс. Тръмп обяви също, че ще наложи допълнителни мита от 10% на китайските стоки, ако Пекин не направи повече, за да спре трафика на силно пристрастяващия наркотик фентанил. По време на предизборната кампания милиардерът отправи и друга заплаха за облагане с мита на китайския внос - с над 60%.

Title Нападателят на белгийското правителство бил радикализиран, наблюдавали го психиатри:
Нападателят, задържан тази сутрин от белгийската полиция при опит да проникне в сградата на федералното правителство в Брюксел, е радикализиран и е бил поставян по-рано под наблюдението на психиатри, съобщиха местни медии.
Допълва се, че при задържането днес той е крещял "Алах е велик" и е твърдял, че срещу него има заговор. Уточнява се, че преди време към него е била предприемана мярка за психиатрично проследяване, след като е отправял заплахи срещу посолството на САЩ. 

Засега не е известно какви са действителните причини за днешния му опит да проникне в правителствения комплекс. От разпространени от мястото телевизионни кадри се вижда, че заловеният е млад мъж на около 30-годишна възраст, с тъмна коса и с дълга брада, пише БТА. 
Правителствен говорител е отбелязал, че при инцидента няма пострадали служители на реда, а премиерът в оставка Александер де Кро е бил в безопасност в момента на събитието. В сградата, където се е опитал да проникне нападателят, продължават преговорите за съставяне на следващото правителство на Белгия, в които участват водещи политически фигури.

Title С поднасяне на венци и цветя в Букурещ бе отбелязана 177-ата годишнина от рождението на Христо Ботев:
Българската общност в Букурещ почете 177-ата годишнина от рождението на Христо Ботев с церемония пред бюст-паметника на великия поет и революционер в парк "Крал Михай I". Събитието бе организирано от посолството на Република България в Румъния и събра представители на българската общност, официални гости и обществени дейци. Това съобщиха от пресцентъра на Община Русе.
Сред присъстващите бяха зам.-кметът на община Русе Енчо Енчев, посланикът на България в Румъния Н.Пр. Радко Влайков, представители на български и румънски организации.

Зам.-кметът Енчев отбеляза в своето изказване: „Делото на Христо Ботев е не само историческо наследство, но и живо вдъхновение за българския дух. От нас зависи да запазим този пламък и да го предадем на младите поколения." Той отдаде внимание и на значимостта на българската общност в Румъния, която продължава да пази паметта на националните ни герои.
Посланик Радко Влайков се обърна към присъстващите, подчертавайки: „Христо Ботев е вечен символ на свободата и смелостта. Неговата саможертва и идеи ще продължат да вдъхновяват поколения българи и да утвърждават нашата национална идентичност."
Заупокойна молитва отслужи протойерей Кирил Синев от Българската патриаршия в Букурещ. В церемонията се включиха и представители на Народно читалище „Христо Ботев" – Русе, както и ученици от българското неделно училище „Йордан Йовков" към посолството ни, водени от директора на учебното заведение Надежда Кула. Заедно с тях участваха и представители на Демократичния съюз на българите в Румъния и Федерацията на българската общност.
Венци и цветя бяха поднесени и на паметника на Васил Левски, който се намира в близост до този на Христо Ботев.
В Русе почит към българския революционер беше отдадена пред каменния барелеф на едноименния булевард. На церемонията присъстваха зам.-кметът Златомира Стефанова, областният управител Драгомир Драганов, подп. Павлин Илиев, командир на Военно формирование 32420 и полк. Васил Петров, началник на Военно окръжие I степен – Русе.

Title Осъдиха италианец за умишлен фалит на фирмата и укриване на данъци:
С присъда, Окръжен съд – Кюстендил призна италиански гражданин, за виновен в избягване установяването и плащането на данъчни задължения в особено големи размери, както и за умишлен банкрут. Съдът му наложи едно общо, най- тежко наказание – „лишаване от свобода" за срок от 2 години, изпълнението на което се отлага за изпитателен срок от 5 години. Подсъдимият призна всички факти и обстоятелства от Обвинителния акт, внесен от Окръжна прокуратура - Кюстендил и делото се гледа по реда на съкратеното съдебно следствие.
Окръжен съд – Кюстендил, под председателството на съдия Надя Георгиева, в състав с двама съдебни заседатели, признава подсъдимия за виновен, че на 25.03.2021 г. в гр.Кюстендил, в качеството му на търговец / управител и едноличен собственик на „Т..." ЕООД /, след откриване на производство по несъстоятелност е отчуждил безвъзмездно пари в размер на 823 445, 05 лв. от касовата наличност на „Т..." ЕООД, които е могло да послужат за удовлетворяване на кредитори, като с деянието са настъпили значителни щети / умишлен банкрут /-престъпление по чл.227в, ал.1, т.1 от НК, като го признава за невиновен и го оправдава по повдигнатото му обвинение за престъпление по чл.227в, ал.2 от НК.
Окръжен съд – Кюстендил признава подсъдимия за виновен и за това, че на 30.04.2021 г. в качеството на собственик и управител на данъчно задължено лице „Т..." ЕООД, е избегнал установяването и плащането на данъчно задължение (данък дивидент по ЗДДФЛ) в размер 41 172,25 лева, като не е подал пред органите на ТД към НАП- София, офис -Кюстендил декларация и не е внесъл дължимият данък.
Присъдата може да се обжалва и протестира в 15 - дневен срок, считано от днес, пред Софийски апелативен съд.

Title Бивша порнозвезда стана шеф в "Уест Хем":
Бившата порнозвезда Ив Ворли стана директор в английския "Уест Хем". Мацката от филми за възрастните е назначена на високия пост от партньора си Дейвид Съливан, който е един президента на клуба.
Ворли, чието истинско име е Ема Бентън-Хюз преди това бе в борда на директорите.
Порнозвездата, която е на 55 г., има богата история във филмите за възрастни. Тя се е снимала в редица филми през 90-те години и първите години на новия век.
 

Title Какво влияние ще окаже избирането на Тръмп върху представянето на Европейския фондов пазар:
Отказ от отговорност: Инвестициите са свързани с рискове. Стойността на вашите инвестиции може да се повиши или понижи. Капиталът ви е изложен на риск.
Решението на американския народ да преизбере Доналд Тръмп за президент ще се отрази на финансовите пазари в целия свят. В настоящата статия ще обърнем внимание на влиянието на този избор върху представянето на Европейския фондов пазар и ще ви разясним какво може да се случи с вашите инвестиции.
Ако проявявате интерес към покупка на акции и търговия, трябва да имате предвид, че на 6 ноември 2024 г., ден след Президентските избори в САЩ, Европейските фондови пазари се понижиха до голяма степен движейки се в контраст с печалбите на Американските пазари. Основните европейски фондови индекси изтриха по-ранните печалби, за да затворят надолу след победата на Доналд Тръмп, разминавайки се с рекордните ръстове на Уолстрийт.
Представяне на Европейските акции
Рекордно високи са стойностите, които акциите в САЩ достигнаха след като Тръмп беше избран за втори мандат. Те са се повишили с около 25% тази година. 
Европейските акции обаче отбелязаха спад. Една от причините е, че търговците се опитват да оценят въздействието на митата върху износителите, които Тръмп обеща .Европейският индекс Stoxx Europe 600 спадна с 0.54%, DAX се понижи с 1.13%, а САС 40 – с 0.51% в периода около 6.11.2024 г.
В края на месеца Европейските пазари затвориха с повишение, възстановявайки се от лошата предишна сесия. Индексът Stoxx Europe 600 временно завърши с 0,45%, като повечето сектори бяха в зелено. Може да погледнете графиката на Stoxx Europe 600 от 29.11.2024 г.
В последните дни на ноември индексът CAC 40 добави 0,54% до 7,181, а DAX се покачи с 0,84% до 19,423. Ето още една диаграма от 29.11.2024 г., от която може да проследите движението на индекса DAX и да видите, че вече е достигнал стойност от 19,626.45, а предишното затваряне е било на 19,425.73.
Плюсове от победата на Тръмп за инвеститорите
Не може да се предвиди с точност как вторият мандат на Тръмп ще въздейства на инвестициите. Но все пак има някои неща, които инвеститорите могат да очакват.
Много е вероятно администрацията на Тръмп да понижи данъчното облагане на индивидуално и корпоративно ниво, като същевременно намали регулациите.Ниските нива на данъчно облагане и регулиране обикновено са положителни за фондовия пазар поне в краткосрочен и средносрочен план. Така хората ще имат повече пари за инвестиране, а компаниите ще задържат по-голяма част от печалбите си.
Минуси от преизбирането на Тръмп
Непредсказуемият характер на втория мандат на Тръмп е нещото, с което трябва да се внимава от инвестиционна гледна точка. По отношение на специфичните акции, компаниите, свързани със зелената енергия, могат да пострадат, ако Тръмп деприоритизира тази област, както се очаква и облагодетелства петролния и газовия сектор.
Другото, от което се страуват някои инвеститори е възможното въздействие на митата върху компании, разчитащи на внос, за да произвеждат своите продукти. Тръмп заяви своето намерение да наложи сериозни мита на страните, продаващи в САЩ, ако се установи, че действат срещу интересите им по един или друг начин. Ако митата значително повишат разходите на компаниите, може да им е трудно да поддържат маржове на печалба.
Коментар на инвестиционен експерт
Александър Буюкли, Ръководител на представителството в България на Freedom24, казва, че: „Инвестирането в Европа предоставя уникална комбинация от възможности, сформирани от разнообразната регионална пазарна динамика, сложната регулаторна среда и нововъзникващите сектори, които привличат опитни инвеститори от цял ​​свят. 
Континентът, богат на история и култура, е еднакво активен в инвестиционните си предложения, осигурявайки плодородна почва за диверсификация на портфейли и капитализиране на нови възможности за растеж. Разбирането на нюансите на Европейския инвестиционен пейзаж е от решаващо значение за успеха.
Инвестиционният пейзаж на Европа е толкова разнообразен, колкото и нейните култури. От финансовите центрове Лондон и Франкфурт до нововъзникващите пазари в Източна Европа, континентът предлага широка гама от инвестиционни възможности.Това, което прави Европа изключително привлекателна за инвеститорите, е комбинацията от развити икономики със стабилни финансови системи и нововъзникващи пазари, узрели за растеж. Тази комбинация осигурява балансирано поле за прилагане на техники за инвестиционен анализ и възможност за използване на богат набор от активи – акции, имоти и др.“
Заключение
Според инвестиционните анализатори, победата на Доналд Тръмп даде тласък на широк спектър от инвестиции. Ситуацията обаче може да не е същата в дългосрочен план, така че инвеститорите трябва да вземат под внимание някои факти.
Желанието на Тръмп да намали корпоративния данък зарадва лидерите на компаниите, защото по-ниските данъци предполагат повече пари за инвестиране или обратно изкупуване на акции и изплащане като дивиденти. От друга страна, политиките на американския президент могат да предизвикат нарастване на инфлацията.
Налагането на големи мита върху вносните стоки също може да навреди на някои компании. Видяхме какво се случи в края на ноември 2024 г. – борсовите индекси на по-големите страни от Западна Европа се понижиха, оценявайки последиците от изявленията на Тръмп за повишаване на вносните мита. Избирането на новия американски президент със сигурност ще продължи да оказва влияние върху представянето и на Европейския фондов пазар, но до колко ще е положително или отрицателно, предстои да разберем.

Title Бащата открил в леглото починалия си син с посинял крак, детето било с мозъчен и белодробен оток:
Под ръководството на Районна прокуратура - Благоевград, Териториално отделение – Разлог, се водят действия по разследване за смъртта на 6-годишно дете.
Към настоящия момент е установено, че родителите на починалото дете – Р.Ч. и Н.О., живеели в апартамент в гр. Разлог.
Около 16,00 ч. на 04.01.2025 г. бащата се прибрал в жилището. По същото време малолетният му син бил в спалнята, като използвал мобилен телефон, а майката на детето се намирала в хола.

Р.Ч. легнал до сина си и заспал. Събуждайки се след около час и половина, мъжът забелязал, че детето лежи неподвижно, а единият му крак посинял. Опитал да го събуди.
С автомобил на съсед го транспортирал до Филиала за спешна медицинска помощ в гр. Разлог, където била констатирана смъртта на момчето.
В хода на разследването е извършен оглед на местопроизшествие в дома на родителите на починалото дете, при който не са констатирани обстоятелства, сочещи за упражнено насилие.
Назначена е съдебномедицинска експертиза и е извършена аутопсия на трупа. Според предварителното становище на лекар от Клиника по съдебна медицина и деонтология при Университетска многопрофилна болница за активно лечение „Александровска" ЕАД, смъртта на детето се дължи на мозъчен и белодробен оток.
Разследването по досъдебното производство продължава под надзора на Териториално отделение – Разлог.

Title Филипините разполагат морски и въздушни сили, ще наблюдават придвижването на китайски кораб:
Филипините са разположили свои военноморски, военновъздушни сили и брегова охрана в изключителната си икономическа зона, за да наблюдават придвижването на най-големия кораб на бреговата охрана на Китай, определяйки присъствието на морски съд като „акт на сплашване, принуда и агресия“ от страна на Пекин, предаде Ройтерс.
Според филипинската брегова охрана дългият 165 метра китайски плавателен съд 5901, който Филипините наричат „Чудовището“, се е намирал вчера на между 65 и 70 морски мили от бреговете на провинция Самбалес.

„Мобилизирали сме всичките си сили за наблюдение на този кораб гигант. Щом извърши някакво провокативно действие, ще последва съответен отговор“, каза днес пред националната телевизия говорителят на Съвета за национална сигурност на Филипините Джонатан Малая.
Китайското посолство в Манила засега не е отговорило на запитванията на Ройтерс за коментар по темата.

Отношенията между Китай и американския съюзник - Филипините - се влошиха през изминалите няколко години, като често възникват спорове, след като островната държава под ръководството на президента Фердинанд Маркос-младши се опитва да отблъсне, агресията, както тя казва, на Пекин. Китай обвинява Филипините в многократни неправомерно навлизане в териториалните му води.
Китай има претенции към по-голяма част от Южнокитайско море - ключов морски маршрут, по който годишно минават стоки за 3 трилиона долара - и поддържа масирано присъствие на бреговата си охрана във и около изключителната икономическа зона на своите съседи - Виетнам, Филипините и Малайзия.

Пекин не признава решението на базирания в Хага Постоянен арбитражен съд от 2016 г., според което тези претенции нямат правно основание.
На разпространен от филипинската брегова охрана видеоклип се вижда как на китайския кораб 5901 е разпоредено да напусне района. В отговор по радиовръзка китайският кораб отвръща, че изпълнява задълженията си да охранява водите под своя юрисдикция, пише БТА.
„Това е част от китайското сплашване, принуда, агресия и заблуждение. Те се перчат с кораба си, за да сплашват рибарите“, каза Малая и добави, че филипинската брегова охрана ще бъде подсилена в подкрепа на рибарите.

Title Наш талант най-резултатен при победа на университета си в САЩ (Видео):
Нашият волейболен талант Кристиян Титрийски направи силен мач за университета на „Хавай" при домакинската победа над „Макендри" 3:0 (25:20, 25:19, 25:16) в среща от колежанското първенство на САЩ.
Шампионът с „Левски" за миналия сезон бе най-резултатен за своя отбор. 19-годишният диагонал завърши с 19 точки, като 2 дойдоха от начален удар. До 20-ата си атака Титрийски нямаше сгрешен опит.
В първия си мач за сезона „Хавай" надви 3:1 „Макендри".
На 8 януари Титрийски и съотборниците му приемат „Харвард".

Title Луис Суарес спасява мъж от самоубийство:
Уругвайският футболист Луис Суарес се оказа герой по време на почивката си в Уругвай.
Той и съпругата му убеждават мъж да не си отнеме живота, след като никой не успява да го убеди.
Инцидентът е станал в района на Лагомар, в уругвайския град Сиудад де ла Коста, на 3 януари.
49-годишен мъж се обажда в отдела за домашно насилие, за да изрази намеренията си, след което се покатерил на дърво на височина от шест метра, настоявайки да види жена си.
На място е изпратен екип за кризисна намеса.
Суарес, който тогава е на почивка със семейството си, решава да отиде до града заедно със съпругата си, за да разубедят човека.
Футболистът разговаря с мъжа и, след над 18 часа на върха на дървото, човекът решава да слезе, без да посегне на живота си.

Title ФБР: Нападателят от Ню Орлиънс е носил Мета очила, за да планира атаката:
На 5 януари от Федералното бюро за разследване (ФБР) съобщиха на пресконференция в града, че в месеците преди нападението в Ню Орлиънс, Шамсуд-Дин Джабар, който беше ликвидиран от полицията, е посетил града поне два пъти – през октомври и през ноември - за да сканира територията и да планира прецизно атаката.
И през двете посещения нападателят е носил Мета очила, с които е снимал пътищата, сградите и хората около себе си, докато е карал колелото си.

По последни данни жертвите на нападението на 1 януари са 14. От местната полиция съобщиха за 15 загинали, но после стана ясно, че сред тях е и самият Шамсуд-Дин Джабар.
„Мета очилата изглеждат като обикновени очила, но позволяват на потребителя да записва видеоклипове и снимки без да използва ръцете си. Те също така позволяват на потребителя потенциално да предава на живо видеото", заяви Лионел Миртил, специален агент на ФБР в Ню Орлиънс.
„Джабар е носил очилата по време на нападението на 1 януари, но те не са били активирани за предаване на живо", каза още Миртил.
Няма индикации, че нападателят изобщо е записвал нападението, въпреки че очилата са намерени у него.
Говорителят на Мета Анди Стоун заяви пред NBC News, че компанията е „в контакт с правоприлагащите органи по този въпрос", пише Би Ти Ви.
ФБР публикува в интернет компилация от клипове, един от които включва Джабар, който тества очилата в огледало, и клипове от охранителни камери, на които той е в района преди нападението с камион.
Лицата на случайни минувачи са замъглени с цел запазване на безопасността им.

Title 19 г. затвор потвърдиха за подсъдим за жестоко убийство в Добрич:
Варненският апелативен съд потвърди присъда, с която подсъдим за убийство е бил наказан с 19 години лишаване от свобода. Със съдебния си акт Добричкият окръжен съд е признал вината на Ивелин Д. за това, че на 22.10.2021 г. в Добрич умишлено е умъртвил Ариф С. Убийството е било извършено по особено мъчителен за жертвата начин и с особена жестокост. Отхвърлени са предявените от наследниците на починалия граждански искове за претендирани неимуществени вреди. Присъдата бе обжалвана от подсъдимия.
През 2021 г. Ивелин Д. подслонил в дома си живеещите като бездомници свои вуйчо Ариф С. и братовчед. На 21 октомври тримата употребили наркотични вещества и алкохол. Между Ивелин и вуйчо му възникнали пререкания. Племенникът удрял шамари и нанесъл удари с пръчка и брадва на 62-годишния си сродник. Скочил върху тялото му. Пострадалият останал безжизнен на пода.

Двамата племенници излезли. Съдебно-медицинска експертиза установила, че смъртта се дължи на тежка съчетана травма. В кръвта на подсъдимия били открити алкохол, метаамфетамини и канабиноиди.
И пред втората инстанция защитата отстояваше тезата, че убийството е извършено от другия племенник, не от подсъдимия. Представителят на Апелативната прокуратура пледира за потвърждаване на присъдата. И първата, и въззивната инстанция положиха значителни усилия за установяване на местонахождението на очевидеца на престъплението, но той не бе открит нито на територията на България, нито на Германия, където води скитнически живот. В рамките на съдебното следствие бе назначена съдебно-медицинска експертиза на подсъдимия, разпитани бяха свидетели. Анализът на доказателствената съвкупност потвърди извода, че не друг, а Ивелин Д. е извършил престъплението.
Налице са и двата признака - „с особена жестокост" и „по особено мъчителен за жертвата начин". На тази база Апелативният съд прие, че жалбоподателят е нанесъл с ожесточение повече от 10 удара с ръце и крака и с различни предмети. Пострадалият е изпитвал болки и е осъзнавал неизбежния си край. Въззивната инстанция намира, че първостепенният съд е отмерил справедливо наказание. Отчетени като смекчаващи отговорността обстоятелства са били чистото съдебно минало на подсъдимия, частичното самопризнание и сравнително младата му възраст.
Втората инстанция прецени, че деянието се отличава с висока степен на обществена опасност, а начина на извършването му характеризира личността на извършителя като жесток и безскрупулен. Убийството е извършено пред очите на още едно лице и при пълна липса на разкаяние за стореното. Затова съдебният състав не намери обстоятелства, които да обосноват допълнително смекчаване на наказателната репресия.

Title Лидерът на германските консерватори  предизвика спор с мнението си за двойното гражданство:
Лидерът на германския опозиционен Християндемократически съюз (ХДС) Фридрих Мерц предизвика полемика със скорошното си предложение за реформиране на Закона за гражданството, предаде ДПА и БТА.
„Фридрих Мерц нарочно си играе с дяснопопулисткия огън и е негоден за канцлер на всички германци“, заяви днес съпредседателката на управляващата Германска социалдемократическа партия (ГСДП) Заския Ескен.

Мерц, кандидат за канцлер на дясноцентристкия блок ХДС/ХСС, заяви пред вестник „Велт“, че двойното гражданство трябва да се ограничи и да се отменя в случай на престъпления.
„Внасяме допълнителни проблеми в страната. Най-малкото трябва да е възможно да се отмени германското гражданство, ако признаем, че сме направили грешка с хора, които са извършили престъпления“, заяви Мерц.
Ескен заяви пред списание „Щерн“, че искането ще превърне натурализираните германци във „втора класа граждани“.
Двойното гражданство стана по-лесно за придобиване в Германия от миналата година, след като правителството на канцлера социалдемократ Олаф Шолц прие реформа на Закона за гражданството. Мярката позволи на добре интегрираните жители да придобват германско гражданство само за пет години, вместо дотогавашните осем.

Title Уолстрийт откри търговска сесия с растеж:
Уолстрийт откри днешната си търговска сесия с растеж, като инвеститорите възлагат надежди за по-мек подход от страна на администрацията на бъдещия президент Донълд Тръмп по отношение на митническите тарифи, след като в. "Вашингтон пост" писа, че това е възможно, съобщава Си Ен Би Си. Малко по-късно обаче самият Тръмп опроверга новината в собствената си социална мрежа "Трут соушъл", съобщи БТА.
Промишленият индекс Дау Джоунс добави 103,4 пункта или 0,24 на сто до 42 835,52 пункта.
Широкообхватният Стандард енд Пуърс 500 се покачи с 40,3 пункта или 0,68 на сто до 5982,81 пункта.
Технологичният Насдак наддаде 230,3 пункта или 1,17 на сто до 19 851,99 пункта.

Title Един загинал и петима ранени при тежки катастрофи в Търновско по празниците:
Общо 22 катастрофи, от тях 4 тежки, при които е загинал един млад мъж и са пострадали 5-ма граждани, отчете за периода на празниците главен инспектор Радостин Върбанов, началник сектор „Пътна полиция" при ОДМВР – В. Търново.
През периода са установени 8 водачи, седнали зад волана с алкохол и 2-ма, употребили наркотични вещества, установени са и 2-ма неправоспособни. Съставени са 118 акта и са наложени 668 глоби по фиш. Заснети са 557 видеоклипа за скорост.

При ограничение на скоростта от 50 км/ч. на входа на с. Самоводене е заснет автомобил със 102 км/ч. и при ограничение от 60 км/ч на пътя София – Русе е заснет автомобил със 125 км/ч., съобщи Радостин Върбанов.
През периода са изпратени 5 сигнални писма до собствениците на пътя за отстраняване на нередности, съгласувани са 4 проекта за временна организация на движението в различни проблемни участъци. Обслужени са 793 граждани.
Предстои да се проведат 2 беседи по Пътна безопасност в учебни заведения на територията на област Велико Търново.

Title Лишеното от руски газ Приднестровие се опасява, че ще остане изцяло без електроенергия:
Властите в Приднестровието, проруската сепаратистка област на Молдова, обявиха днес, че се опасяват от цялостно спиране на електрозахранването след края на руските доставки заради "търговския спор между Москва и Кишинев", предаде Франс прес и БТА.
Тази малка територия с половин милион жители, която не попада под контрола на централните молдовски власти след разпадането на СССР, вече затвори много компании в промишления сектор и въведе нощни спирания на тока за населението, което се сблъсква с липса на електроенергия. 

С оглед на зимните температури в спирането на централното отопление в жилищата населението е принудено да използва дърва за огрев или да прибягва към отделно електрическо отопление, което допълнително засилва натиска върху електрическата мрежа. 
"В Приднестровието в момента използваме една трета повече от произведения капацитет, разбирате ли? И ако тази ситуация продължи (...) може да има технологични неизправности и дори пожар", каза днес ръководителят на тази територия Вадим Красноселски в обръщение към населението.
Ако тази ситуация продължи, "ще се окажем без електричество", предупреди той.

Руският гигант "Газпром" досега доставяше газ на Приднестровието чрез местния доставчик "Тирасполтрансгаз",  без тази компания да плаща за доставките. Тъй като Приднестровието не беше признато от международната общност, сепаратистката територия  изпрати искания за плащане до Кишинев, като постепенно увеличи дълга на Молдова към "Газпром".
Конфликтът около размера на дълга, който трябва да бъде изплатен на "Газпром"- оценен на повече от 700 милиона долара от Москва и само на около 9 милиона долара от Кишинев - накара руския гигант да спре кранчето с газ от 1 януари.
Останалата част от Молдова за момента е пощадена от спиранията на тока, но зависи за голяма част от нуждите си от електроенергия от топлоелектрическата централа "Кучурган", разположена в Приднестровието.
Русия спря също и доставките на газ за ЕС през Украйна след изтичането на договора за транзит, подписан между двете страни в края на 2019 г.,  който Киев отказа да поднови, припомня АФП.
Това решение буди загриженост у някои източноевропейски страни, най-вече Словакия.

Title Вижте как християните в Словакия празнуват Богоявление:
Словакия празнува християнския празник Богоявление, или, както го наричат в страната - „Тримата Крале“, разказва словашката новинарска агенция ТАСР.
Католическата църква приема празника за едно от най-значимите събития в човешката история. В Словакия празникът се отбелязва с църковни служби в цялата страна. Според Библията тримата влъхви от Изтока са поведени от звезда до Младенеца Исус във Витлеем, пристигайки 12 дни след раждането Му, за да Му поднесат дарове. Поклонението на тримата влъхви или крале, традиционно наричани Каспар, Мелхиор и Балтазар, тяхното пристигане във Витлеем и поднасянето на даровете са традиционна част от рождествените чествания в Словакия.

В словашките села празникът някога се е отбелязвал с песнопения и веселби. Свещениците са обикаляли домовете, за да ги благословят и напръскат със светена вода, докато техните помощници люлеят кадилници с ароматна мащерка. Днес подобни шествия са рядкост, споменават се основно в песни и химни, посветени на празника.
В Словакия има различни обичаи, свързани с Богоявление. Стопаните на къщите поставят три кръста, окичени с чесън на прага на всяка врата и ги напояват със светена вода, за да пропъждат злите духове. Хората ходят в църквите за благословии, които да помагат при изцелението на болестите, да предотвратяват природни бедствия и да носят добра реколта през годината, пише БТА.

Title "Български пощи": Ще има забавяне на пратките в САЩ:
Пощенският оператор в САЩ уведомява, че на 9 януари 2025 година пощенските услуги в страната ще бъдат преустановени, съобщиха от пресцентъра на "Български пощи".
Причина за това е обявения ден на национален траур след смъртта на бившия американски президент Джими Картър. В този ден ще се извърши и погребалната служба на Картър.
Джими Картър почина на 29 декември миналата година, на 100-годишна възраст. 

Title Говорител на германското правителство: Илон Мъск не може да ни повлияе:
Илон Мъск има ограничено влияние върху германския народ, заяви говорител на правителството в Берлин, който омаловажи значението на отправените от американския милиардер критики към канцлера Олаф Шолц и застъпничеството му за крайнодясната партия "Алтернатива за Германия", предаде Ройтерс и БТА. 
"Нормалните, чувствителни и умерени хора представляват значително мнозинство в тази страна", посочи правителственият говорител на редовна пресконференция в германската столица. 
"Държим се така, сякаш изявленията на Мъск в "Туитър" могат да повлияят на държава с 84-милионно население чрез неверни твърдения, полуистини или изразяване на лични мнения. Случаят просто не е такъв", допълни говорителят на федералното правителство, използвайки старото име на платформата, което бе променено на "Екс" от новия ѝ собственик Илон Мъск.  

Title Румен Радев ще удостои висши офицери от запаса с Почетния знак на президента:
На 7 януари, вторник, държавният глава Румен Радев ще удостои с Почетния знак на президента контраадмирал о.з. Румен Попов и вицеадмирал о.з. Пламен Манушев за вярната и достойна служба в Българската армия и за значимия им принос към развитието и укрепването на Въоръжените ни сили. Това съобщиха от прессекретариата на президентството.
Отличията, които ще бъдат връчени на церемония в Гербовата зала на „Дондуков" 2 от 12.00 часа, са и по случай предстоящата годишнина от основаването на Висшето военноморско училище „Н. Й. Вапцаров" на 9 януари 1881 г. 

Title Анкета на МФ: Финансовият сектор у нас е скептичен за зеления преход:
Финансовият сектор в България е резервиран към идеята за активно включване във финансирането на зеления преход, включително чрез създаването на иновативни инструменти за "зелени" инвестиции от страна на частните пенсионни фондове и застрахователите. Това става известно от редовното изследване на Министерство на финансите "Финансов сектор: оценки и очаквания", публикувано на сайта на ведомството.
В последното издание Министерство на финансите пита финансовите посредници у нас дали според тях българският финансов сектор може да се включи активно във финансирането на зеления преход, включително чрез инвестиране в "зелени" инвестиции от страна на частните пенсионни фондове и застрахователите. Идеята е по този начин да се активират т. нар. "неактивни пари" или казано с други думи - спестяванията на домакинствата, като натрупани средства за пенсия, депозити и прочее.

Две трети от анкетираните (67 на сто) изразяват резерви към идеята, като те са насочени по-скоро към описаните пречки пред "зелените" инвестиции. Според отговорите, за успешни кампании за финансиране на подобни проекти не е наличен необходимият капацитет (административен и институционален), пише в изследването.

Различните степени на развитие на капиталовите пазари в отделните държави, както и различното поведение на инвеститорите и спестителите в икономиката предполагат от една страна разработването на подходящи в това отношение финансови инструменти. От друга страна, съответните финансови инструменти следва да бъдат представени адекватно на потенциалните инвеститори (вкл. индивидуалните). Не на последно място е и ролята на институциите за повишаване на общата финансова грамотност на населението, се посочва в проучването.
Именно финансовата грамотност е основната пречка пред активирането на т.нар. "неактивни пари" на домакинствата според 20 на сто от участниците, които приемат идеята по-скоро положително. Оставащите 13 на сто подкрепят силно подобен подход и считат, че капиталовият пазар има необходимия потенциал да подкрепят зеления преход, става известно от проучването.

Допитването на Министерство на финансите е в контекста на лансираната от европейските институции идея да се използват спестяванията на домакинствата, т.нар. от тях "неактивни пари" в посока финансиране на "зелената сделка", като същевременно се ангажират частните пенсионни дружества и застрахователите, където също са вложени известна част от тези спестявания.
Изследването на Министерство на финансите е осъществено на базата на анкети. Събраните отговори са получени до 25 октомври 2024 г. Участници в анкетата остават анонимни и не се оповестяват публично.

Title Милиони непродадени коли събират прах в САЩ:
Броят на новите автомобили, които все още не са намерили първите си собственици, поставя рекорд. Над три милиона нови коли събират прах в САЩ. Някои марки автомобили успяват да балансират търсенето и предлагането, докато други се борят с претъпканите складове.
По данни на Cox Automotive в началото на ноември на паркингите в САЩ е имало 3,15 милиона непродадени нови автомобила. Въпреки че продажбите на коли в Щатите са нараснали с повече от 67 000 автомобила през ноември спрямо октомври, а средните срокове за доставка са намалели с 5,9 процента до 85 дни, все още има редица производители, които се борят да продадат колите си.
Марки като Jaguar и Lincoln са изправени пред особени предизвикателства. Jaguar, която планира да премине към производство на електрически автомобили, не е пускала нови модели от няколко години. Lincoln също има огромон бро непродадени возила, въпреки 28,4 процента увеличение на продажбите през първите 11 месеца на годината.
Дилърите освен това трябва да плащат за съхранение и поддръжка на непродадените автомобили.

Title БЕХ ще рефинансира облигации за 600 млн. евро. Търси консултант:
„Български енергиен холдинг" изпрати покани за избор на инвестиционен консултант във връзка с процедура за рефинансиране на облигационна емисия на холдинга в размер на 600 млн. евро, която е с падеж на 28 юни 2025 г. Крайният срок за подаване на заявление за интерес е 13.01.2025 г. (понеделник). Това съобщиха от БЕХ. 
Поканите са изпратени до първите десет инвестиционни посредници, с най- голям пазарен дял, включени в класацията на платформата за финансови пазари Dealogic за мениджъри на облигационни емисии в региона на Централна и Източна Европа за 2024г.

Инвестиционният консултант ще бъде избран сред Citi, JPMorgan, HSBC, BNP Paribas, Standart Chartered Bank, Goldman Sachs, Deutsche Bank, SG Corporate & Investment Banking, BofA Securities, ING и UniCredit.
Консултантът ще съдейства на БЕХ за структуриране на нова облигационна емисия, изготвяне на документи за пласирането й, предоставяне на предварителна оценка за инвеститорското търсене, както и подготвяне на маркетингови материали и организиране на презентационни срещи. Холдингът разчита на засилен интерес от големите международни банки с опит при пласиране на облигационни емисии.

Title Макрон: Ядрената програма на Иран е до точката, от която няма връщане назад:
Оспорваната програма за обогатяване на уран на Иран наближава точката, от която няма връщане назад, и европейските партньори на Техеран по изчерпаното ядрено споразумение от 2015 г. трябва да обмислят повторно налагане на санкции, ако няма напредък, заяви президентът на Франция, цитиран от Ройтерс и БТА.
На годишна конференция с френските посланици за очертаване на целите на външната политика през 2025 г. президентът Еманюел Макрон определи Иран като основно "стратегическо предизвикателство от гледна точка на сигурността" за Франция и Европа.

"Ускоряването на ядрената програма ни води почти до точката, от която няма връщане назад", каза Макрон.
Иран твърди, че обогатява уран за мирни цели и ускори програмата, след като новоизбраният президент на САЩ Доналд Тръмп изтегли Вашингтон от сделката от 2015 г. по време на своя първи мандат и възстанови строгите американски санкции срещу Техеран.


Европейските сили Франция, Германия и Великобритания заявиха миналия месец, че действията на Иран са довели до по-нататъшно разваляне на сделката и ще увеличат запасите от високообогатен уран на Техеран без "надеждна гражданска обосновка".
Ръководителят на ядрения надзорен орган на ООН заяви през декември, че Ислямската република "драматично" ускорява обогатяването на уран близо до равнището от около 90%, необходимо за производството на бомби.

Трите европейски сили бяха сред подписалите през  2015 г. сделката, по силата на която Иран се съгласи да ограничи обогатяването на уран - нещо, което Западът смята за прикрито усилие за разработване на ядрено оръжие в замяна на премахване на международните санкции.
Френски, германски и британски дипломати ще имат среща с ирански колеги на 13 януари (след подобна среща миналия месец) за обсъждане на възможността за сериозни преговори през следващите месеци за успокояване на напрежението с Техеран.

Title И в Гърция хвърляха кръста на Богоявление:
В Гърция днес празнуват Богоявление с освещаване на вода, а хубавото време насърчи вярващите да се съберат на открито за традиционната церемония по изваждането на кръста, който се хвърля от свещениците в море, реки или езера, информира гръцкото издание "Катимерини" и БТА.
Смята се, че изваждането на кръста дава специална благословия на човека, който го извади.
В пристанището на Пирея край Атина по традиция три пъти се хвърля кръст, за да може в изваждането да се включат всички желаещи плувци.
На церемонията на Акведукта на Адриан в Атина гръцкият премиер Кириакос Мицотакис каза, че Гърция черпи сила и надежда от честването на Богоявление.

„Посланието на Богоявление в същността си е послание за оптимизъм, надежда и увереност в себе. И наистина Гърция днес е пътеводна светлина на стабилността в един нестабилен свят и страна, която въпреки трудностите проправя пътя към прогрес в една по-обща среда на стагнация“, каза той.
Президентът Катерина Сакеларопулу беше на езерото Дойран в Килкис (Кукуш) по повод празника.
Лидерът на опозиционната партия ПАСОК Никос Андрулакис беше в Истанбул, а председателят на другата опозиционна партия СИРИЗА Сократис Фамелос присъства на церемонията в Пирея.

Title Дани Олмо пътува с "Барса" за Саудитска Арабия:
Дани Олмо и Пау Виктор бяха включени в групата на "Барселона", която ще пътува за Саудитска Арабия, където ще се състои турнирът за суперкупата.
Заради неспазване на финансовия феърплей с наличие на повече от допустимите дългове те не получиха картотека за втория дял от сезона от испанската Ла Лига.
Въпреки това от каталунския гранд всячески все още търсят вратички да решат проблема.
"Барса" ще се изправи срещу "Атлетик" (Билбао) в полуфиналите в сряда. Другата двойка е "Реал" (М) - "Майорка", а мачът е в четвъртък.


Title Сряда и четвъртък ще се радваме на слънчево време:
В сряда, 8 януари, и в четвъртък, 9 януари, в страната ще преобладава слънчево време. На места в низините и котловините преди обяд ще бъде мъгливо или с ниска слоеста облачност. В по-голямата част от страната ще бъде почти тихо, в източните райони ще духа слаб до умерен вятър от юг-югозапад. Температурите ще се повишат още и в четвъртък минималните ще бъдат между 3 и 8 градуса, а максималните - между 13 и 18 градуса, по-ниски ще са в районите с трайна мъгла. Това се съобщава в седмичната прогноза за времето у нас от 8 до 13 януари на Националния институт по метеорология и хидрология (НИМХ), цитиран от БТА. 
В петък, 10 януари, ще е все още сравнително топло, но облачността бързо ще се увеличи. От запад ще започнат валежи от дъжд, които до вечерта ще обхванат по-голямата част от страната. Вятърът ще се ориентира от северозапад, ще се усили и с него ще нахлува студен въздух. 

С понижението на температурите през нощта срещу събота дъждът ще преминава в сняг. В събота, 11 януари, над Източна България ще бъде облачно с валежи, предимно от сняг. Над Западна и Централна България облачността ще се разкъса и бързо ще намалее до предимно слънчево време. Ще бъде ветровито, с умерен до силен северозападен вятър. Температурите ще са с малък дневен ход, близки до 0 градуса. 
В неделя, 12 януари, облачността отново ще се увеличи и на места, главно в югозападната част от страната, ще превалява слаб сняг. Вятърът ще се обърне от север-североизток и застудяването ще продължи. 
В началото на новата седмица времето ще се задържи предимно облачно, ветровито, с валежи, предимно от сняг, в източните райони - и от дъжд.

Title Бандит наръга млада надежда на ЦСКА навръх Нова година:
17-годишният талант на ЦСКА Антон Толев бе наръган 2 пъти в гърдите навръх Нова Година, след като направил забележка на мъж за начина, по който кара. Нападението станало в с. Драговищица, община Костинброд.
Толев и негови приятели празнували новата година  и били навън. Около 5 часа сутринта направили забележка на мъж, че кара бързо и щял да ги блъсне. Той слязъл от колата си и след скандал извадил нож. Наръгал Толев 2 пъти в гърдите, метнал се на колата си и избягал. 
17-годишният футболист бил откарал в "Пирогов" с опасност за живота, а полицията започнала издирване на престъпника. От ОД на МВР - София и РУ-Костинброд бързо задържали мъжа. Оказал се 37-годишният Димитър Алексиев. В дома му били открити марихуана и кокаин. Мъжът е криминално проявен и осъждан. Той е обвинен за опита за убийство и за притежание на наркотици. Оставен е в ареста.

Title Възобновяват ремонта на Дунав мост при Русе от 8 януари:
Ремонтът в българския участък на Дунав мост при Русе се възобновява от 8 януари, сряда. Системата за т. нар. "виртуална" опашка ще работи само при изключително засилен трафик от камиони, съобщи на пресконференция областният управител на Русе Драгомир Драганов в присъствието на неговия заместник Георги Георгиев. 
Началото на ремонтните дейности на 70-годишното съоръжение беше поставено на 10 юли миналата година, като бяха временно преустановени покрай коледните и новогодишните празници за улеснение на преминаващите превозни средства. 

Така от сряда ще бъде поставено началото на втория от общо шест етапа на рехабилитацията на моста. Предвижда се той да приключи до края на месец май или началото на юни тази година.
"По време на ремонта 413 метра от лентата в посока от България към Румъния в естакадния участък на съоръжението ще бъдат временно затворени за строително-монтажни дейности", обясни Драганов. Той посочи, че както и по време на първия етап ремонтът ще се извършва без спиране на движението и самото съоръжението няма да се затваря. На обекта ще се работи ежедневно през светлата част от денонощието, в зависимост от метеорологичните условия. 
"Работният процес ще бъде организиран и извършван така че превозните средства да преминават поетапно, двупосочно в лентата, в която не се работи", каза Драганов. 

Той обясни, че има вероятност в края на април или в началото на месец май движението да бъде временно спряно за няколко часа и в двете посоки. Това ще се наложи заради извършване на замонолитване между бетонните панели от двата ремонтирани участъка, пише БТА. 
Драганов каза, че ще се предприемат всички необходими мерки за избягване на задръствания в района и блокиране преминаването на леки и товарни автомобили, като съгласно плана за извършване на ремонт ще се изберат възможно най-оптималните часови диапазони. 


"Обмислят се всички възможни сценарии за минимизиране на евентуалните възможни затруднения при преминаване на пътникопотока през съоръжението. Целта е въобще да няма такива затруднения, затова сме в непрекъснат контакт с всички институции", каза още Драганов. 






В началото на втория етап от ремонта предстои демонтаж на мантинелите, пешеходният парапет и стълбовете на осветителните тела. Ще се премахне настоящата асфалтобетонова настилка, както и тротоарния блок. Предстои и демонтаж на дилатационните фуги. 
След това ще се премине към изпълнение на всички ремонтни дейности, свързани със стоманената част на пътната конструкция, включително и изпълнение на нова антикорозионна защита. Предвижда се и монтаж на желеозъптна предпазна мрежа с височина 1,8 метра. 
В рамките на втората фаза от ремонта на моста ще се преместят и обезопасят всички съществуващи комуникационни кабели, преминаващи през съоръжението. 
Областният управител на Русе заяви, че са взети всички възможни мерки за свободно преминаване през границата между България и Румъния при Русе – Гюргево в условията на Шенген въпреки ремонта на моста. 
Драганов каза още, че служителите на буферния паркинг за камиони не спират повече камионите и не изискват пореден номер от т. нар. "виртуална" опашка поради намаления трафик. Той каза, че през тази седмица се подготвя среща със заинтересованите институции за реорганизация на движението в района на моста. 
Драганов каза, че системата за "виртуална" опашка на Дунав мост при Русе ще работи само при изключително засилен тежкотоварен трафик. 
"Надяваме се тя да не съществува изобщо, но преминалите камиони през моста в двете посоки през миналата година са близо 894 000. Предстои броят им да се увеличи след влизането ни в Шенген", обясни Драганов. Той посочи, че предстои до няколко месеца и въвеждане на система за електронно плащане на такса "мост" и за тежкотоварните камиони, с което преминаването през граничния пункт да се осъществява още по-бързо.

Title Васил Терзиев за лифт към Витоша: Няма да е тази зима, проектът ще отнеме поне 2 г.:
Столична община работи активно за намаляване на трафика към Витоша и да има по-добър достъп до планината с градския транспорт.Проектът за лифт, който да води към планината Витоша, ще отнеме поне две години. Няма да е тази зима, каза днес кметът Васил Терзиев и припомни, че обещанието на екипа му е, такъв да бъде представен до края на мандата. 
Столична община работи активно за намаляване на трафика към Витоша и да има по-добър достъп до планината с градския транспорт.
На тема лифт няма какво ново развитие, което да споделим. Надяваме се в най-скоро време да покажем план как да решим този проблем, защото планината е една от най-големите дадености на нашия град, която не се използва, подчерта Терзиев.

Проектът за лифт е дългосрочен и би отнел поне две години. Ние се стремим да има лифт до края на мандата – така, както сме обещали, заяви градоначалникът на София.
Днес, 6 януари, Терзиев и заместникът му по финанси Иван Василев присъстваха на тържествено честване на 177-годишнината от рождението на Христо Ботев в Борисовата градина в София, пише БГНЕС.

Title 20-годишен от Сандански хвана кръста в Банско:
Община Банско отбеляза големия християнски празник Богоявление с тържествени литургии, шествия и традиционни ритуали, които събраха жители и гости в дух на единство и вяра. Празничният ден започна с Богоявленска Света литургия в църквата „Света Троица", отслужена от свещеник Георги Хаджигеоргиев. След литургията, пред Духовно-историческия музей „Свети Паисий Хилендарски" беше извършен великия богоявленски водосвет.
С литийно шествие миряните се отправиха към центъра на града, където за кръста се пребори младият Георги Георгиев от Сандански. По стара традиция на Богоявление бяха осветени бойните знамена и знамената светини на българската армия. Георги Георгиев беше поздравен от ръководството на Община Банско, а той от своя страна поздрави всички за здраве и късмет за предстоящата 2025 година.
Добринище също отбеляза Йордановден с ритуал по хвърляне на Богоявленския кръст. По традиция празника започна в църква " Св.св. Петър и Павел", където бе отслужен Велик Богоявленски водосвет . С литийно шествие до река „Десилица", десетки млади момчета се потопиха в ледените води за здраве през цялата година. Ученикът Благовест Хаджийски от Добринище извади кръста.Честванията завършиха с топли пожелания за здраве, благоденствие и благословение за всички жители и гости на общината. Нека новата 2025 година донесе щастие и успехи на всички!

Title В Петрич хвърляха кръста на четири места:
Богоявленският ритуал в град Петрич се изпълни на четири места. Кметът на общината Димитър Бръчков, народният представител Костадин Стойков и председателят на Общински съвет Светла Данаилова поздравиха участниците в Богоявленския ритуал. Десетки влязоха във водата, за да извадят кръста на четирите места в града.
В кв. „Виздол" светинята намери Живко Лазаров.Кръстът от езерото на градския парк извади Илия Георгиев. На тези две места ритуалът извърши архиерейският наместник на Петричка духовна околия отец Павел Милушев. В кв. „Дълбошница" кръстът потопи отец Борис, а с най-много късмет беше Илия Димчев, който го намери. Александър Смолин извади кръста в кв. „Шарон", където ритуалът извърши отец Любчо.
В с. Марикостиново Иван Камишев успя да намери кръста. В селото се раздаде и курбан за здраве."Радостно е, че на много места в нашата община се извършва Богоявленският ритуал. Нека имаме здрава, мирна и благодатна година. Браво на смелите млади мъже, които влизат във водата!", поздрави ги кметът Бръчков.

Title Денят на траур в САЩ за Джими Картър
може да забави пратките за Америка:
На 9 декември, денят на национален траур заради смъртта на президента Джими Картър (1977 – 1981), пощенският оператор на САЩ прекратява услугите си. Това съобщават от "Български пощи". Заради този ден на траур може да има забавяне на пратките за Щатите. 
Джими Картър почина на 100-годишна възраст и беше най-възрастният жив бивш лидер на Съединените щати и най-дълго живелият президент на нацията.
Той е нобелов лауреат заради хуманитарната си дейност. През 70-те години на миналия век Картър посредничи за постигането на мира между Израел и Египет, съобщи



Title Задържаха 48-годишен за незаконно притежавана ловна пушка и патрони:
Мъж на 48 години е задържан заради незаконно притежавано оръжие в землището на с. Рабиша, община Белоградчик. Това съобщиха от Областната дирекция на МВР във Видин.
На 4 януари полицаите са спрели за проверка мъжа и са иззели незаконно притежавана ловна пушка с пълнител и боеприпаси, както и кожен калъф с още пет патрона. Мъжът е бил задържан в ареста на Районното управление в Белоградчик. По случая е образувано досъдебно производство, уточниха от полицията. 
В края на октомври при специализирана операция беше задържан 57-годишен мъж за незаконно притежавано оръжие. При претърсване на частен адрес в Грамада полицаите са открили и иззели две гладкоцевни пушки и газов пистолет с преработена муфа.

Title Саркози се изправи пред съда заради незаконно финансиране, получено от Кадафи:
Никола Саркози е заплашен от 10 години затвор и глоба в размер на 375 000 евро, както и от лишаване от граждански права за срок до 5 години.
Пореден процес за Никола Саркози: бившият френски президент трябва да се яви в съда в Париж, за да отговаря в продължение на четири месеца и заедно с трима бивши министри по обвинения в незаконно финансиране на президентската му кампания през 2007 г. от Либия на Муамар Кадафи.
69-годишният бивш държавен глава (2007-2012 г.) ще присъства на откриването на съдебния процес в 13:30 ч. местно време, съобщават от обкръжението му, според които той е „борбен" и „решен" да докаже невинността си пред това, което винаги е определял като „басня".

Тогавашен министър на вътрешните работи, той е обвинен, че в края на 2005 г. е сключил „корупционен договор" с богатия либийски диктатор, който беше свален през 2011 г., по-специално с помощта на много близките си приятели Клод Геан (началник на кабинета му) и бившия министър Брис Хортефо, така че да „подкрепи" финансово встъпването му в Елисейския дворец.
Никола Саркози е заплашен от 10 години затвор и глоба в размер на 375 000 евро, както и от лишаване от граждански права (т.е. невъзможност за участие в избори) за срок до 5 години, по обвинения в подкуп, укриване на незаконно присвояване на публични средства, незаконно финансиране на предизборна кампания и престъпен сговор.
Това е петият съдебен процес в рамките на пет години за бившия десен президент, предаде АФП.

Той беше осъден на първа инстанция и на обжалване по делото „Бигмалион" (относно финансирането на кампанията му през 2012 г. той обжалва пред Касационния съд).
По така нареченото дело за „подслушване", касаещо „корупционен договор" с високопоставен френски магистрат, жалбата му беше отхвърлена в средата на декември, като окончателно беше осъден на една година лишаване от свобода с електронна гривна - безпрецедентно наказание за бивш президент.
Той все още не носи гривната - това може да отнеме няколко седмици - която му позволи да прекара почивката си на Сейшелските острови със съпругата си, певицата Карла Бруни, и дъщеря им.
Процесът ще започне с поименното изслушване на 12-те обвиняеми, гражданските страни и свидетелите, преди да бъдат разгледани процедурните въпроси, които се очаква да занимават съда през цялата първа седмица.
Изслушванията ще се провеждат в понеделник, сряда и четвъртък следобед, до 10 април.
По данни на обкръжението му Никола Саркози ще присъства на всяко изслушване през първия месец, който ще бъде посветен на подозренията за финансиране. Другите аспекти на делото ще бъдат разгледани през следващите седмици, пише БГНЕС.

Title Зам.-министър Шекерлетова подписа съболезнователната книга на Джими Картър:
Заместник-министърът на външните работи Елена Шекерлетова подписа днес съболезнователната книга на посолството на САЩ в София във връзка с кончината на 39-ия президент на САЩ и носител на Нобелова награда за мир Джеймс „Джими“ Ърл Картър младши. Това съобщиха от Министерството на външните работи (МВнР) на интернет страницата си.
В посланието си Шекерлетова отправи от името на МВнР на България и от свое име най-искрени съболезнования към правителството на САЩ и американския народ за голямата загуба.

„Джими Картър бе изключителен държавник и хуманист, който живя в служба на хората, насърчавайки мира, демокрацията и правата на човека. Той допринесе също за решаването на конфликти в сложни времена. Воден от силната си вяра и ценности, Джими Картър посвети живота си след президентския мандат на безкористна служба на хората в интерес на социалната справедливост, подобряването на здравната грижа и борбата с болестите. Благодарение на учредената от него фондация „Подслон за човечеството“ Джими Картър помогна на милиони хора по света, включително в България, да построят своя дом. Той беше пример за състрадание, доброта и упорит труд. Джими Картър ще остане вдъхновение за всички нас. В този тъжен момент нашите мисли са със семейството и близките му. Поклон пред светлата му памет!“, се казва още в съболезнователното послание.
Поклонението пред бившия американски президент Джими Картър, който почина на 29 декември на 100-годишна възраст, започна в събота в малкия му роден град Плейнс, щата Джорджия, с редица церемонии, предшестващи националния ден на траур на 9 януари, предаде Франс прес.

Title Районна прокуратура – Видин заведе две дела за домашно насилие:
Районна прокуратура – Видин внесе в съда обвинителен акт срещу 43-годишния П.М. по дело за извършени в условията на домашно насилие престъпления – причиняване на телесна повреда и отправяне на закана с убийство. Това съобщиха от пресцентъра на Апелативна прокуратура – София
През м. април 2024 г. П.М. заживял на съпружески начала с А.Н. в квартирата й в гр. Видин. Вследствие на проявяваната от мъжа ревност между двамата възниквали скандали.

След няколкократни предупреждения относно психическия тормоз и вербалните обиди жената прекратила връзката им.
Обвиняемият продължил да й се обажда по телефона, настоявал за среща, уверявал я, че ще се промени.
На 07.08.2024 г. П.М. нападнал жената в квартирата й, като й нанесъл удари с юмрук в лицето и по тялото, счупил й очилата, извадил нож и го насочил към нея, заплашил я с думи.
Пострадалата подала жалба в полицейското управление.
По делото е била назначена и изготвена съдебномедицинска експертиза, според заключението на която на А.Н. била причинена телесна повреда – кръвонасядания и фрактура на ребро.

Делото продължава в съда.

По искане на Районна прокуратура – Видин по друго дело за престъпления, извършени в условията на домашно насилие, спрямо обвиняемия Ц.Ц., на 52 години, е взета мярка за неотклонение „задържане под стража".
В хода на разследването е установено, че на 23.12.2024 г. в гр. Грамада Ц.Ц. нанесъл удари с юмруци в областта на главата и тялото на баща си. Той продължил побоя и след като пострадалият паднал, заканил му се с убийство.
Извършените от обвиняемия Ц.Ц. престъпления са с висока степен на обществена опасност.
С мярка за неотклонение „задържане под стража" е и 34-годишният К.М., привлечен в качеството на обвиняем за причиняване на телесна повреда на Я.А.
На 17.12.2024 г. в жилище в гр. Видин той й нанесъл удари с юмруци в областта на лицето и ритник с крак по тялото. В резултат на побоя на пострадалата е причинена фрактура на ребро, довела до трайно затруднение на снагата.
Разследването по досъдебните производства продължава под надзора на прокуратурата.

Title Изследване: Икономиката на еврозоната е на ръба на по-дълбока криза:
Икономиката на еврозоната е заплашена от още по-дълбока криза, като по този начин пространството за маневриране на Европейската централна банка (ЕЦБ) намалява все по-бързо. Това обяви днес институтът за изследване на поведенческите нагласи "Сентикс" (Sentix), цитиран от ДПА. 
Доверието на инвеститорите в еврозоната се е понижило до най-ниското си ниво от ноември 2023 г., като съответният индекс е намалял до -17,7 пункта през януари спрямо -17,5 пункта през декември, според месечното проучване на "Сентикс", което съответства на очакванията.

Оценката за ситуацията се е свила значително до най-лошата си стойност от октомври 2022 г. Индексът на текущата ситуация се е понижил до -29,5 пункта от -28,5 пункта през декември.
За сметка на това индексът на очакванията се е повишил до -5 пункта през януари спрямо -5,8 пункта през декември. "Икономическият двигател е заплашен от допълнителен застой", обяви "Сентикс".


Според мозъчния тръст пространството за маневриране на ЕЦБ намалява бързо. Това се дължи на намиращата се в отрицателна територия инфлационна тенденция и правителства, които работят с отрицателни дефицити. 

"Новата 2025 г. започва изключително предизвикателно", добави "Сентикс".
Германската икономика, която е в рецесия и според експертите на института скоро няма да излезе от нея, е определена от "Сентикс" като "оловна тежест" за еврозоната. 
Индексът на доверието на инвеститорите се е понижил незначително до -33,3 пункта през януари от -33,2 пункта през предходния месец. Индексът на очакванията се е свил до -13,8 пункта през януари спрямо -13,5 пункта през предходния месец.

Title Лекарите от болницата в Сандански оттеглиха оставките си:
29 лекари от МБАЛ "Югозападна болница" оттеглиха оставките си, които бяха подали в средата на декември. Тогава те заявиха, че подават предизвестия за напускане, които трябваше да изтекат на 11 януари, заради отправени към тях обиди по случая с роденото починало бебе в линейка. Можеше да се стигне до затваряне на отделения.
Медиците обаче имаха среща с кметовете на Сандански и Петрич, зад тях с декларация застанаха всички общински съветници в Сандански, в тяхна защита се обяви Българският лекарски съюз, подкрепиха ги учители и др. Това им върна вярата, че обществеността ги уважава и хората разчитат на тях.
Кметовете на четирите общини - съдружници в болницата Петрич, Сандански, Кресна и Струмяни, до приемане на държавния бюджет, ще подпомагат финансово губещите отделения. 

Title Рекорден брой престъпления извършени от десни екстремисти в Германия през 2024 година:
През миналата година в Германия са извършени близо 34 000 престъпления от сочени за десни екстремисти. Това е най-големият брой подобни престъпления, откакто през 2001 г. започва документирането на тази категория, съобщава ДПА и БТА.
Две трети от тези престъпления - 21 311 случая - са били свързани с пропаганда, съобщи германското министерство на вътрешните работи. Други 5097 случая полицията разглежда като подбуждане към омраза. Над 1100 са актове на насилие, предимно свързани с телесни повреди, показват данните към 30 ноември. 
Най-големият брой престъпления, свързани с десни екстремисти, досега е бил отчетен през 2023 г. - общо 28 945 случая. 
Левият депутат Мартина Ренер определи новите данни като тревожни. "По-голямата част от извършителите на насилие са възрастни, но делът на младите извършители на насилие също се увеличава“, каза депутатката и добави, че не се предвиждат мащабни политически мерки за противодействие. "Твърде често борбата се води единствено на пресконференции. Гражданското общество трябва да покаже приемственост и решителност, каквито липсват при политиците", каза тя.

Title Елена Ласкони за анулирането на президентските избори: Румънската държава дължи отговори:
Румънската държава „дължи отговори“ на гражданите след анулирането на първия кръг на президентските избори. Това написа днес във Фейсбук лидерката на дясноцентристката партия „Съюз за спасение на Румъния“ Елена Ласкони - един месец, след като Конституционният съд взе безпрецедентното решение да отмени резултатите от първия кръг и да постанови целият процес да започне отначало, пише БТА.
„Точно преди един месец президентските избори в Румъния бяха анулирани. И днес не знаем с точност защо! Решението на Конституционния съд отпреди един месец ни раздели на два лагера: едните, които си отдъхнаха с облекчение и казват, че това е било решение за запазване на демокрацията, и ние - другите, които обърнахме внимание, че си имаме работа с брутален жест, противоречащ на демокрацията, който може да има сериозни дългосрочни последици“, написа във Фейсбук Елена Ласкони, която щеше да се изправи на втори тур срещу изненадващия победител от първия кръг крайнодесния независим кандидат Калин Джорджеску.

Според Елена Ласкони румънската държава дължи отговори на румънците, „каквито не е дала и един месец по-късно“.
„Имаме нужда да знаем защо бяха анулирани изборите. Ако се е случило нещо толкова сериозно, че президентските избори да бъдат анулирани, как така никой не е виновен? Как нямаме отговорни за това? (Президентът) Клаус Йоханис и останалите от ръководството на държавата ни дължат обяснения“, посочва Елена Ласкони и отбелязва, че към настоящия момент няма определена нова дата за президентския вот.
На 6 декември Конституционният съд на Румъния взе безпрецедентното решение да анулира резултатите от първия тур на президентските избори, който бе спечелен изненадващо от почти неизвестния към онзи момент независим кандидат Калин Джорджеску след масирано промотиране в ТикТок при декларирани „нулеви разходи“ за предизборна кампания.


Решението бе взето, след като в разсекретени доклади на тайните служби се посочваше, че Румъния е била мишена на "агресивни руски хибридни атаки", целящи да повлияят на коректността на изборния процес.

Европейската комисия поиска от социалната мрежа ТикТок да запази всички данни, свързани с различните избори в ЕС от 24 ноември 2024 г. (денят на първия тур на президентските избори в Румъния) до 31 март 2025 г. Европейската комисия започна и официално производство срещу ТикТок заради заплахите за изборите в ЕС.
Калин Джорджеску и лидерката на националистическата партия „SOS Румъния“ Диана Шошоака определиха решението на Конституционния съд като „държавен преврат“.
Според премиера Марчел Чолаку това е било „единственото правилно решение“.
С днешната си публикация във Фейсбук Елена Ласкони поиска от „тези, които взеха това безпрецедентно решение, да излязат и да обяснят на всички каква игра играят“.
Лидерите на новата управляваща коалиция, в която влязоха Социалдемократическата партия, Национално-либералната партия и Демократичният съюз на унгарците в Румъния, ще се съберат на среща в сряда, 8 януари, за да вземат решение за новата дата на президентските избори, предаде агенция Аджерпрес.

Title 16 г. ще лежи убиецът на милионерка от Пловдив, наръгал я при обир, поръчан от сина й:
Преди да издъхне, Виолета Балабанова казала на криминалисти, че най-вероятно синът ѝ имал пръст в нападението
Георги Балабанов загина в катастрофа с мотора си през 2012 г.
До разкриването на престъплението се стигнало, когато 10 г. по-късно в системата на МВР били вкарани отпечатъците му

Почти 16 години след убийството на милионерката Виолета Балабанова в Пловдив, Върховният касационен съд остави потвърди окончателно присъдата на виновния за смъртта ѝ Здравко Дечкин. Той е осъден на точно толкова - 16 г. затвор. 
Макар нападението над Балабанова да е било извършено през 2009 г., едва десетилетие по-късно авторът беше разкрит, след като отпечатъците на Дечкин били вкарани в системата на МВР по друго дело. 

На 30 септември 2009 г. синът на Виолета Георги Балабанов я закарал до дома ѝ в центъра на Пловдив, след като двамата вечеряли. Там бил Здравко Дечкин, който я пресрещнал и опитал да я обере. Разрязал презрамката на чантата ѝ и я дръпнал, но жената оказала съпротива и не я пуснала. Тогава той я пробол няколко пъти в корема. На 8 октомври тя издъхнала в болницата. 


След време стана ясно, че подбудител на нападението бил именно синът Георги. Той обещал на Дечкин 17 000 лв. и джип "БМВ Х5", за да открадне чантата, в която майка му държала нотариални актове за скъпи имоти. Преди да издъхне, Балабанова казала пред криминалисти, че вероятно синът ѝ имал пръст в нападението. Той обаче не беше наказан, тъй като през 2012 г. загина в катастрофа с мотора си в Слънчев бряг. 
На 14 януари 2021 г. Окръжният съд в Пловдив признал Дечкин за виновен, че е отнел дамска чанта, мобилен телефон, пари и документи за общо 760 лв. от Балабанова, като е употребил за това сила и грабежът е придружен с убийство. Още тогава той получава 16 г. затвор, а присъдата е потвърдена и на горните инстанции. 

Върховните съдии отхвърлят жалбата му като неоснователна. Според тях наложеното наказание не покрива стандарта за явна несправедливост. Те приемат за неоснователно възражението на защитата, че делото е разгледано в нарушение на изискването за разумен срок.
Делото се отличава с висока степен на фактическа и правна сложност, разпитани са многобройни свидетели и експерти, проведено е въззивно съдебно следствие и са били положени изчерпателни усилия за призоваването на няколко свидетели. От извършването на престъплението до постановяване на въззивния съдебен акт са изминали повече от 15 години, както се сочи в касационната жалба, но разследването спрямо Здравко Дечкин е започнало едва през 2019 г., когато намерените на 30 септември 2009 г. на местопрестъплението дактилоскопни следи са могли да бъдат свързани като изхождащи от него – преди 2018 г. в базата данни не е имало негови пръстови отпечатъци. По делото няма неоснователно забавяне. В конкретния случай, от привличането на подсъдимия като обвиняем през май 2019 г. до настоящия момент, не е изминал срок, който да нарушава принципа за разумност, казват в мотивите върховните съдии.

Title Австрийският президент възложи на Херберт Кикъл да състави правителство:
След едночасов разговор с водача на Австрийската партия на свободата (АПС) Херберт Кикъл президентът на Австрия Александър Ван дер Белен направи кратко изявление пред журналисти, предавано пряко по телевизията.
След кратък преглед на вътрешнополитическите събития, довели до промяна на първоначалното му решение, президентът се спря също накратко на основните теми в разговора: икономическото състояние на страната, геополитическата обстановка и - нещо, върху което президентът акцентира -свободата на медиите, съобщи БТА.

Ван дер Белен е натоварил ръководителя на АПС да води разговори с Австрийската народна партия за съставяне на правителство, след като изрично го е попитал готов ли е да се нагърби с тази отговорна задача и е получил утвърдителен отговор.
„Това не беше лесно за мен“, каза Ван дер Белен в телевизионното си обръщение. „Ще следя за спазване на принципите и правилата на нашата конституция и ще ви информирам има нещо ново“, обеща пред сънародниците си президентът.

Title "Вашингтон пост": Сътрудници на Тръмп обсъждат налагането на общи вносни мита:
Сътрудниците на новоизбрания президент на САЩ Доналд Тръмп проучват тарифни планове, които ще се прилагат за всяка страна, но ще касаят само критично важните вносни стоки. Това са посочили пред в. "Вашингтон пост" трима източници, запознати с въпроса. Това е ключова промяна спрямо плановете на Тръмп по време на президентската му кампания, допълва американското издание.
Малко след публикуването на информацията от "Вашингтон пост", Тръмп я опроверга в социалната си мрежа "Трут Соушъл" (Truth Social), като написа, че "историята във в. "Вашингтон пост", която цитира т.нар. анонимни източници, които не съществуват, неправилно твърди, че тарифната ми политика ще бъде съкратена. Това е погрешно. "Вашингтон пост" знае, че това е грешка. Това е просто още един пример за фалшиви новини".

Като кандидат за нов президентски мандат Тръмп призова за "универсални" мита от 10 или 20 процента за всякакви стоки, внасяни в САЩ. Редица икономисти предупредиха, че подобен ход може да предизвика ценови шокове, пише БТА.
В днешния си материал "Вашингтон пост" обаче пише, позовавайки се на свои източници, че две седмици преди Тръмп да встъпи в длъжност, неговите помощници все още обсъждат планове за налагане на вносни мита върху стоки от всяка държава.



Вместо обаче да се прилагат тарифи за целия внос, настоящите дискусии се съсредоточават върху налагането им само за определени сектори, считани за критични за националната или икономическата сигурност на страната. Тази промяна би отхвърлила ключов аспект от предизборното обещание на Тръмп, поне за момента, са допълнили източниците, уточнявайки, че няма финализирани решения и че плановете търпят промени.

Не се разкриват подробности за вида на продуктите или секторите, за които бива обсъждано да бъдат обложени с вносни мита.
Според източниците предварителните дискусии до голяма степен са фокусирани върху няколко ключови сектора, които екипът на Тръмп иска да върне в САЩ. Те включват веригата за доставки за отбранителната промишленост (чрез мита върху стомана, желязо, алуминий и мед); критични медицински консумативи (спринцовки, игли, флакони и фармацевтични материали); и производство на енергия (батерии, редкоземни минерали и дори слънчеви панели), добавят двама от запознатите с разговорите.
В дискусиите за тарифната политика са участвали Винс Хейли, главен помощник в кампанията на Тръмп, който трябва да оглави Съвета по вътрешна политика на Белия дом, Скот Бесент, посочен за министър на финансите от Тръмп, и Хауърд Лутник, номинитар за министър на търговията.

Title Красивите надписи на костите на оракула (Видео от Китай):
С наближаването на китайския Пролетен фестивал, Новогодишната гала на Китайската медийна група представи логото на празничната програма за предстоящия Пролетен фестивал. То се казва „Съ Шъншън" и формата му е вдъхновена от изобразяването на знака巳 („съ") в най-старата китайска писменост, с който се е обозначавала Годината на Змията и под чийто знак ще премине 2025-та.

Title БСП иска активна регистрация и преброителни комисии за изборите:
Всеки преброителен център ще покрива район с по 30 000 избиратели, само този за чужбина ще е по-голям

Регионални преброителни центрове и активна регистрация на избирателите предлагат с корекции в Изборния кодекс от БСП.
Законопроектът им вече е внесен в Народното събрание и под него стоят подписите на двамата съпредседатели на парламентарната група Борислав Гуцанов и Атанас Зафиров и още девет депутати.
Социалистите се връщат към старата си идея за изчистване на избирателните списъци. Според тях това ще стане през активна регистрация за вота, а по-конкретно - в списъците да попадат само избиратели, гласували на предишен вот. Предвижда се обаче имената да бъдат допълвани с тези на лица, поискали регистрация до 5 дни преди изборния ден. Има и опция гласоподавател на бъде вписан и в деня за гласуване.

В проекта е предвидено дори подаването на електронни заявления за вота.



ЦИК пък ще поддържа публичен регистър на избирателите и трябва да следи всеки български гражданин да присъства само по веднъж в списъка по постоянен адрес, за да се избегнат на грешки и злоупотреби.
Новото в проекта на БСП този път е темата за преброителни центрове, които да пресмятат резултатите бюлетините, вместо досегашните секционни избирателни комисии. Целта е да се премахнат възможностите за кражба на вот, да се осигури ефективен граждански контрол и да се ограничат възможностите за купуване и контролиране на вота, мотивират се от БСП. Социалистите посочват, че през последните години много неправителствени организации са настоявали точно за това.
Преброителните центрове щели да премахнат възможностите за проследяването на вота на отделния избирател, тъй като отчитането на гласовете и преференциите не става за всяка отделна секция, а за район от 30 000 избиратели. Изключение ще е центърът за преброяване на гласовете зад граница.

Измененията предвиждат и "експериментално машинно преброяване" при следващите избори за народни представители. За целта ЦИК трябва да определи правила, в които да посочи колко и в кои секции да се проведе то. Техническото и финансово осигуряване за целта трябва да дойде от правителството, смятат от БСП.
Преброителните комисии ще работят от деня на назначаването си, до приключването на съответните избори.
За евровот и президентски избори членовете на преброителните комисии ще са 13, а за общински съветници зависи от населението - по 9 за под 10 хил. жители, а за повече - по 13.

Title Столична община стартира програмата „По-голям брат/сестра":
Столична община стартира нова програма „По-голям брат/сестра" – инициатива, насочена към осигуряване на подкрепа, приятелство и вдъхновение за деца в центрове за настаняване от семеен тип. Тя се реализира по инициатива на заместник-кмета по социални дейности Надежда Бачева, съобщиха от пресцентъра на общината. В рамките на програмата млади доброволци на възраст между 17 и 25 години ще бъдат свързвани с деца, които се нуждаят от положителен пример и менторство. Участниците ще преминават кратко обучение за работа с деца, след което ще имат възможност да се включат в дейности, насочени към емоционалното и социалното развитие на децата.
Доброволците ще посещават центровете за настаняване от семеен тип и ще участват в различни активности, включително арт ателиета, игри, споделяне на мечти, помощ с уроци, житейски уроци, спортни занимания, мини театър, творчески изяви, филмови прожекции и дискусии. Програмата предвижда и тематични работилници и посещения на културни и образователни обекти през уикендите.

Заявките за участие могат да се изпращат на имейл social.office@sofia.bg. Екипът на Дирекция „Социално подпомагане и интеграция на хора с увреждания" ще се свързва с желаещите, които след кратко обучение ще могат да се включат активно в програмата.
„С малко внимание и грижа можем да променим живота на тези деца. Вече се наблюдава значително подобрение в социалните и комуникационните им умения, както и повишено самочувствие и мотивация за учене. Програмата ще даде възможност за нови приятелства и ще остави трайна следа в сърцата на всички участници", споделя Надежда Бачева, заместник-кмет по социални дейности.
Програмата „По-голям брат/сестра" е част от стратегията на Столична община за създаване на по-сплотена и подкрепяща среда за децата в социалните услуги. Инициативата допълва усилията за насърчаване на развитието, творческото и емоционалното им развитие, като създава възможности за тяхното приобщаване и личностен растеж.

Title Папа Франциск назначи критика на Тръмп Робърт Макелрой за архиепископ на Вашингтон:
Папа Франциск днес назначи кардинал, който разкритикува Доналд Тръмп, за ръководител на католическата църква във Вашингтон, окръг Колумбия, дни преди Тръмп да встъпи в длъжност като президент на САЩ, съобщи Ройтерс и БТА.
От 2015 г. 70-годишният кардинал Робърт Макелрой беше епископ на Сан Диего. Той заменя кардинал Уилтън Грегъри, който ръководи архидиоцеза на Вашингтон от 2019 г. и се пенсионира.

При първото президентско управление на Тръмп Макелрой разкритикува остро плана му да започне кампания за масова депортация, обхващаща милиони имигранти, живеещи в САЩ. В статия от 2017 г. Макелрой призова американците да попречат на тези планове, а по-късно заяви пред католическо списание, че католиците "не може просто да стоят настрана и да гледат как се депортират хора".
"Това е смел ход", заяви за назначаването на Макелрой Масимо Фаджоли, италиански представител на академичните среди, който следи отблизо папското управление на Франциск.


Фаджоли, професор в университета "Виланова“ във Филаделфия, отбеляза, че новината за назначението на кардинала е направено на четвъртата годишнината от щурмуването на Капитолия в САЩ на 6 януари 2021 г. от размирници, които се надяваха да отменят загубата на Тръмп на изборите през 2020 г. от президента Джо Байдън. Фаджоли определи огласяването на назначението като "изявление, адресирано към залите на властта във Вашингтон и заседателните зали в Америка", посочва Ройтерс.

Макелрой също така е откровен съюзник на Франциск сред американските католически епископи, които до голяма степен са разделени по отношение на програмата на папата.
Той заема прогресивни позиции по въпроси като по-добронамереното отношение към католиците от ЛГБТК общността и е призовавал за ръкополагане на жени за дякони - църковни служители, които за разлика от свещениците, не могат да отслужват литургия.
Макелрой, който е издигнат в сан кардинал от Франциск през 2022 г., е роден в Сан Франциско. Кардиналът има докторска степен по богословие от римския Папски Григориански университет, както е обичайно за католическите прелати. Той е защитил докторат по политика в Станфордския университет, където дисертацията му е посветена на американската външна политика. 
Седемдесет и седем годишният кардинал Уилтън Грегъри беше първият афроамерикански лидер на Католическата църква във Вашингтон и първият чернокож кардинал в САЩ.Той беше известен със сдържания си подход и отхвърляше призивите на някои консервативни католици да откаже причастие на политици, които подкрепят правото на аборт, като Байдън и бившата председателка на Камарата на представителите Нанси Пелоси.

Title Мъж преби и ограби жена в градската градина в Дупница:
47-годишен мъж преби и ограби жена в градската градина в Дупница, съобщиха от полицията.
Инцидентът е станал в края на миналата седмица.
Той ѝ нанесъл побой и ѝ отнел мобилния й телефон.
Мъжът е задържан и за случая е уведомена прокуратурата. 
                                                                                                                                                                                                                                                                                                                               

Title Вратар се завърна в "Локо" (Сф):
Юношата на "Локомотив" (София) Драгомир Петков се завърна в родния клуб.
26-годишният вратар прекара последните 6 сезона в "Струмска слава" (Радомир), а днес подписа договор с "железничарите" до лятото на 2026-а.
"Всички в клуба пожелаваме на Драго много здраве, късмет и още незабравими моменти с червено-черната фланелка!", написаха от "Надежда".


Title Катастрофа блокира пътя Смолян - Пловдив, трима са ранени:
Катастрофа блокира пътя Смолян-Пловдив - при разклона за село Забърдо, съобщиха от полицията. Сблъскали са се такси с бургаска регистрация и лек автомобил "Мерцедес". При удара са пострадали трима души- 56-годишния шофьор на таксито и пътничка, както и жена, която се возила в лимузината. И тримата са закарани за преглед в болница.
Екипи униформени са на място и работят по регулиране на движението.
Водачите се насочват да използват алтернативния маршрут през Девин-Кричим.  
                                                                                                                                                                                                                                                                                                                               

Title 25-годишен за трети път вади кръста от морето край Балчик:
Живко Господинов извади богоявленския кръст от морето край Балчик.
Това е третият път, в който той успява да спаси Светия символ. Първият му успешен опит е от 2019 година, а вторият – през 2021 година. Скача в морето на Йордановден редовно.
25-годишният Живко Господинов е учител по физическо възпитание в училище „Иван Богоров" във Варна. Освен това е състезател на спортен клуб по лека атлетика „Добрич".29 смелчаци се хвърлиха за кръста, скачайки от кея на Морска гара в Белия град.

Сред многото мъже имаше и дама - Ирина Белова от Украйна. Най-младият плувец беше Вилиян Петров на 16 години, а най-възрастният - Мирослав Илиев на 56 години.
Всички участници в ритуала получиха парична премия от общината, а кметът Николай Ангелов връчи 200 лева на Живко Господинов.
За поредна година Валентин Сурталов извади кръста от морето на Йордановден на къмпинг „Добруджа" край Шабла. Той е на 21 години, студент във Варна. Трима участваха в надпреварата по изваждане на кръста, като най-бърз отново беше миналогодишният победител. Останалите участници бяха 68-годишният Николай Стоянов и Димитър Дончев на 32 години от град Шабла. Преди да бъде хвърлен в морската вода, кръстът бе осветен от отец Павел Максимов.„За трети пореден път вадя кръста и отново посвещавам това на моя покоен баща Александър. Усещането е уникално", каза победителят в надпреварата Валентин, който учи във висшето военноморско училище „Н. Й. Вапцаров" във Варна и се занимава активно със спорт.
Шестима се хвърлиха за Богоявленския кръст в морето край село Крапец, община Шабла. Кръстът хвана 20-годишният Дамян Траянов от Добрич. Младежът за трети път стига пръв до кръста.Преди хвърлянето на кръста отец Павел Максимов отслужи водосвет.Сред гостите бяха зам.-областният управител Живко Желязков и кметът на Шабла Мариян Жечев. Десетки добруджанци се бяха събрали на морския бряг край Шабла, за да присъстват на традиционния за Йордановден ритуал."За втора година участвам в надпреварата за кръста в село Дуранкулак", каза победителят Григориан Жеков и си пожела здраве през цялата година. „Емоцията е уникална всеки път", добави той. Жеков е на 28 години, от Каварна, работи като учител по физическо възпитание в училището в село Дуранкулак.
17-годишният Кристиян Кирилов извади кръста от морските води край Каварна. Кристиян е ученик в 11 клас, математическа паралелка, в местното училище "Стефан Караджа". За втори път влиза в студените морски води за Богоявленския кръст. Той сподели, че още сутринта имал някакво усещане, че може да хване кръста, но всичко, според него, е въпрос и на късмет. Кристиян си пожела здраве през цялата година, както и на семейството и приятелката си. Общо 20 момчета скочиха за кръста в Каварна, като сред тях имаше и две деца – Калоян Тодоров на 8 години от Русе и именикът Йордан Йорданов на 11 години от Димитровград. Калоян сподели, че през миналата година отново е бил на Йордановден в Каварна, а Йордан влиза в студените води на Богоявление от 4-годишен и не желае да прекъсва традицията.Всички участници в ритуалното спасяване на кръста бяха поздравени от кмета на община Каварна Елена Балтаджиева и получиха награди за участието си в надпреварата. Ритуалът, по традиция, предизвиква огромен интерес, като стотици каварненци и гости на града слязоха до морето, за да наблюдават надпреварата в студените морски води.

Title Германските държавни служители искат гъвкаво работно време и увеличение на заплатите:
Синдикатът на германските държавни служители (DBB) призова днес вътрешния министър Нанси Фазер да представи сериозни предложения на държавните служители при преговорите за колективен трудов договор, предаде ДПА и БТА.
"Всяко повишаване на доходите е възможност да направим държавния сектор по-привлекателен", каза заместник-председателят на синдиката Фолкер Гейер на годишната конференция на профсъюза в Кьолн.

Преговорите за колективния трудов договор за федерални и общински служители ще започнат на 24 януари и ще засегнат местния транспорт, събирането на отпадъци и други сектори.
Според данните на синдиката над 2,6 милиона служители са пряко или непряко засегнати от колективното трудово споразумение, преговорите за което ще се проведат в източногерманския град Потсдам, близо до Берлин.
Според предварителните планове ще има три кръга преговори, като в някои общини има предупреждение за стачни действия.
Браншовият синдикат заедно с "Ферди" (Verdi) иска увеличение на заплатите с 8 на сто и поне 350 евро повече месечно за срок от 12 месеца. 
За разлика от предишните кръгове преговори синдикатите ще поставят и въпроса за гъвкавостта на работните часове, заяви Гейер.

Title Оставиха в ареста мъж, измамил 76-годишна в София, като офейкал с 500 лв. за ремонт:
По искане на Софийска районна прокуратура съдът задържа под стража 39-годишен мъж, измамил 76-годишна жена и й нанесъл имотна вреда. Това съобщиха от пресцентъра на Софийска районна прокуратура. 
На 17.12.2024 г. в жилище в гр. София, обвиняемият Н.П. с цел да набави за себе си имотна облага, заблудил възрастна жена, че ще оправи теч в банята й. Тя трябвало да му даде 500 лева за купуването на чешма и казанче за баня. Пенсионерката му дала исканата от него сума, а обвиняемият й казал, че отива да купи нещата и повече не се върнал.

По случая се води досъдебно производство за престъпление по чл. 209, ал. 1 от НК, за което се предвижда наказание „лишаване от свобода".
Обвиняемият е осъждан и е извършил престъплението по време на изпитателен срок от предходно условно осъждане за друго престъпление. Той е бил задържан за срок до 72 часа.
На 05.01.2025 г. прокурор при Софийска районна прокуратура е внесъл искане за определяне на мярка „задържане под стража" спрямо Н.П., а състав на Софийски районен съд се е съгласил с доводите му и е наложил на обвиняемия най-тежката мярка за неотклонение.
Мярката за неотклонение подлежи на обжалване пред Софийски градски съд.

Title ЦСКА 1948 започна подготовка (Снимки):
ЦСКА 1948 стартира подготовка за втория дял от сезона.
„Играчите на Иван Иванов се завръщат отпочинали и готови за нови предизвикателства! Първата тренировка за годината започва с енергия, усмивки и смели амбиции за 2025 година", написаха от клуба.
ЦСКА 1948 ще играе престижна контрола на 16 януари срещу "Динамо" (Киев) на лагера в Турция.
Другите проверки са срещу "Петролул", Румъния на 11 януари, "Ягелония", Полша на 19 януари, "Санфрече", Япония на 22 януари и три дни по-късно съперник ще е "Ружомберок" от Словакия.































Title Проучване на ИПИ: Кои университети са завършили управляващите съдебната власт:
Къде са завършили ръководните кадри в съдебната власт проследява изследване на Института за пазарна икономика „Юридическото образование и кадровата политика в правосъдието: анализ на образователните тенденции сред ръководните кадри". To стъпва на публично достъпна информация, включително от регистри и бази данни на официални институции, за всички председатели на съдилища и административни ръководители на прокуратури към 2024 г., както и за членовете на осмия състав на Висшия съдебен съвет (ВСС) и третия състав на Инспектората към Висшия съдебен съвет (ИВСС). Данните са съпоставени с резултатите от Рейтинговата система на висшите училища в България.
Според анализа на ИПИ юридическият факултет на Софийския университет „Св. Климент Охридски" има ясно изразена доминация – неговите възпитаници са с най-голям дял сред всички изследвани групи ръководни кадри. Това е до голяма степен очаквано, отчитайки историческата роля на СУ като традиционно водещо, най-старо и престижно висше училище в юридическо образование, както и резултатите от рейтинга, в който е дългогодишен лидер. 












Необяснима е значителната тежест на юридическите факултети на Бургаския свободен университет (БСУ) сред председателите на съдилища и във ВСС, на Югозападния университет (ЮЗУ) и на възпитаници на Академията на МВР, пише в анализа на ИПИ. Той отбелязва почти незабележимото присъствие на възпитаници на УНСС, както и че юридическият факултет на Нов български университет не е представен сред председателите на съдилища и присъства ограничено сред другите изследвани групи. Присъствието на възпитаници на юридическите факултети на други университети (Нов български университет, Пловдивски университет, Великотърновски университет) сред ръководителите на прокуратури е минимално, според проучването на ИПИ.












Title Спорът за старостилците: Те не са опетнени с баба Гуси и ролекси, но носят разкол:
Архимандрит Никанор Мишков хвърли ръкавицата към най-близките правни съветници на патриарха, че са подвели синода с грешна теза да тълкува решения на Върховния касационен съд




                         Патриарх Даниил





Тежки спорове настанаха в църковните среди у нас за така наречените старостилци след решението на Върховния касационен съд (ВКС) да бъде регистрирана тяхната Българска православна старостилна църква.

Тази общност се превръща от самочинно сборище, каквото е било до момента, в схизматична организация, заяви по БНР Александър Смочевски – съветник на българския патриарх по канонични и правни въпроси.
В същото време в една от многобройните си медийни изяви небезизвестният архимандрит Никанор Мишков, игумен на Църногорския манастир, застъпи съвсем друга теза по адрес на старостилците. Според него те се оформяли като модел за връщане към първоизвора, към църквата, каквато трябва да бъде - отдалечена от подчиненост на държавата и разни едри бизнеси, стараеща се да изпълнява каноничния ред в пълнота, да избягва скандални ръкоположения, както е в Българската православна църква - извън всякакви правила - и така да се опази като автентична, чиста църква.
“Може би те имат себе си за повече от нас, за по-православни. Те не участват в нашите грехове, не са опетнени с баба Гуси и с ролекси, с които ние сме опетнени, не са опетнени с поп Пешо Пияндето. Това е лицето на БПЦ, което и вие, и аз носим, носим един другиму теготите”, коментира архимандрит Никанор.

Той обаче уточни, че макар техните претенции да нямат покритие, не би искал насила да бъдат карани да се присъединяват към Българската православна църква или да бъдат гонени административно, защото само Бог можел да отвори ума на всеки, за да си намери мястото.
“Би било хубаво те да имат своята регистрация, да могат пълноценно и свободно да изповядват вярата си
и да работят за това, което мислят, че е правилно. Казвам го, защото, ако беше обърната ситуацията и те бяха мнозинство и в тях беше властта, то и те да ни разрешат на нас, източноправославните, да вярваме по начина, по който си вярваме, да имаме църква, правосубектност, банкови сметки и нотариални актове на името на църквата, да можем да си имаме свещенство, семинарии и богословски академии”, добави Никанор Мишков.






В своя коментар богословът Александър Смочевски, съветникът на българския патриарх, заяви, че Светият синод уважава решението на ВКС, но се надява, че чрез общите усилия и на законодателите ще се намери изход от ситуацията, защото съвпадения на имената не могат да бъдат допускани, тъй като паралелното съществуване на две православни църкви на една територия е забранено от каноничното право, а и поставя под въпрос идеята за традиционно вероизповедание, каквото според конституцията е българското православие.
Думите на богослова са в съзвучие с позицията на Светия синод, публикувана на официалната страница на Българската патриаршия още на 30 декември, където се припомня, че според член 13 от конституцията традиционната религия в България е една - източноправославното вероизповедание, а също и член 10 от Закона за вероизповеданията, който също така в единствено число определя, че представител на традиционното източноправославие е самоуправляемата Българска православна църква – Българска патриаршия.
В становището на синода обаче се казва, че решението на съда за признаване и разрешаване на регистрацията на друга (втора), паралелна “православна църква” в границите на българската държава е в остро противоречие с каноническите принципи и
накърнява религиозните чувства, убежденията и правата на православните християни в страната,
понеже поставя под съмнение правото им на религиозно самоопределение тъкмо като православна църква.
“Във въпросното решение се твърди, че различието в “календара” е “доктринално” (догматическо, вероучително) различие. Ако обаче организацията “Българска православна старостилна църква”, която претендира за регистрация, е различна в доктринално отношение, то тя не може по никакъв начин да използва при самоопределянето си и в своето наименование прилагателното “православна”. Следователно тя или е неправославна (инославна или иноверна) църква и като такава има всяко право да бъде регистрирана именно като неправославна (без да използва заблуждаващото и подвеждащо название “православна”, което има еднозначен смисъл и се отнася само до БПЦ – БП в определението, дадено от конституционния законодател и от Закона за вероизповеданията в Република България), или пък трябва
да приеме, че е православна и като такава е неразделна част от едната, единна и единствена Българска православна църква –
Българска патриаршия”, пише още в становището на Светия синод.
Архимандрит Никанор Мишков обаче контрира, че не е имало специално заседание на Светия синод по този въпрос и той не е бил обсъждан от митрополитите на спокойствие. Според него е било процедирано, както в ситуации, в които се налага бързо да се предприемат действия. “Измисля се един текст, който се разпраща по мейлите и който го видял - видял. И така минава. Но в дните преди Нова година кой ще го види. Ако текстът бе сложен на обсъждане на заседание на Светия синод, нямаше да е съвсем същият в детайли”, казва Мишков.
Според него Светият синод няма как да приеме старостилната църква за канонична, но пък и не може да се меси в решенията на съда, защото единствено съдът може да се произнася по законността на такива казуси.
“Светият синод не е орган, който може да взема отношение по правни спорове, нито Министерският съвет е такъв орган. В правовата държава такава компетентност имат съдилищата. В случая това е най-висшето съдилище и неговите решения не подлежат на коментари. Могат да се правят коментари от общ характер - харесва ми, не ми харесва, но знаете как съдиите отговарят на това: Съдът не е публичен дом и не може всички да излизат от него доволни”, казва още архимандрит Никанор.
Според него не било най-добрият начин Светият синод да се изказва и да навлиза в тази сфера, в която няма компетенции. Трябвало да се ограничи само до каноничната обосновка, която била важна за вярващите.
“Който е написал това становище, което Светият синод прие, ни вкарва нас като църква в една неприятна ситуация, в място, където не сме силни. Не е наша работа нито да тълкуваме закони, нито да определяме кои решения на съда им съответстват или не. Не е наша работа да казваме на сърдечния хирург как да оперира сърцето, защото Светият синод може да реши да се изказва по това как се правят операции. Колкото му е компетентността за законите, толкова му е компетентността към медицинските въпроси”, твърди той.


Архимандритът, който е известен с това, че обича да взема отношение по медиите по различни църковни въпроси, отправи директни критики към правните и юридически съветници на българския патриарх във видео интервю за форума “Християнство.бг” малко след новогодишните празници.
“Има хора, които се опитват да наложат някаква своя погрешна теза. Няма по-компетентни да тълкуват законите от юристите и съдиите във върховните съдилища, те за това са учили, това са работили и затова са там. Не знам дали някакви юрисконсулти на синода могат да бъдат по-компетентни от тях. Ако те бяха по-компетентни, те щяха да са във Върховния съд. Ама не са, нали? Грешка е, ако тръгнем като институция да се намесваме по такъв начин. Нашата страна е защитавана от Дирекцията по вероизповеданията, нашите аргументи са изложени, съдът е преценил, че нашите аргументи нямат тежест, значи нямат тежест. То те и реално нямат тежест, защото ние не се доказваме като църква благодарение на това, че ни посочва държавата за такава. Ние сме църква, защото сме такива “от создание мира” - от както има църква, отакто е покръстена България, оттогава БПЦ е такава църква и тя нямаше нужда да се принизява дотам държавата да ни пази и да ни охранява от някакви самозванци.
Ние сами трябва да преборим самозванците, като докажем с делата си, че ние сме тази Христова църква,
а не да търсим помощ от светски власти, които да доказват, че ние сме църквата”,
разпалено коментира духовникът, който е игумен на Гигинския манастир.
Не е ясно кого точно визира Мишков във формулировката “някакви юрисконсулти на синода” - дали доц. д-р Мария Кьосева, която е юридически съветник на Светия синод, или пък съветника на българския патриарх по канонични и правни въпроси Александър Смочевски, но очевидно с изказването си хвърля ръкавицата към най-близките сътрудници на Негово Светейшество с обвинението, че с погрешните си тези са заблудили не само него, но и останалите митрополити от БПЦ.
Въпросът, по който всички страни в православната църква, изразили мнение по въпроса със старостилците, са единодушни, е, че въпросът за календара, по който се служи, не е вероучителна разлика.
В становището на синода се казва, че употребата на различни календари или календарни стилове не е доктринален, тоест догматически въпрос. И доказателство за това е, че БПЦ се намира в пълно евхаристийно и каноническо общение с редица поместни православни църкви, които използват в богослужението си стария календар. Такива са Йерусалимската патриаршия, Сръбската православна църква, Руската православна църква и т.н.
“Също така в самата БПЦ – БП съществуват енории, в които – по снизхождение (каноническа икономия) –
с благословението на съответните епархийски архиереи богослуженията се отслужват по стария стил”,
се казва в позицията на Светия синод.
“Слабостта на старостилната църква е да се разграничи от БПЦ не на друга основа, а изтъквайки календара като доктринална, тоест вероучителна разлика. А календарът не може да се приеме като част от догматиката и учението на църквата, а по-скоро от типика, от богослужебната традиция на църквата. Не е въпрос на учение на църквата. И Светият синод много вярно е налучкал тази слаба точка”, коментира архимандрит Никанор.
Факт е също, че Светият синод на БПЦ през всичките години – още от времето на патриарх Кирил, през цялото светителство на патриарх Максим и след това при патриарх Неофит - проявява търпение и отеческа любов към старостилците и не обявява тази общност за схизматична с надеждата, че те ще се върнат в каноничната църква. Не е ясно обаче дали сега при патриарх Даниил решението на ВКС за регистрацията им няма да предизвика именно обратната реакция – обявяването на така наречената Българска православна старостилна църква в схизма. И така ще бъде отворена вратата към нов църковен разкол в България. Ако това евентуално се случи, възможно е да остане и съмнението, че цялата работа не е просто естественият ход на събитията, а нарочно планирана и инициирана конспирация.















Патриарх Даниил: Има подкрепа и надежда




                         Катедралният храм на старостилците е църквата “Успение на Пресвета Богородица” в столичния кв. “Бъкстон”.




Подкрепата за Българската православна църква от президента, от правителството и от политически формации дава надежда, че ще се намери начин казусът с Българската православна старостилна църква да бъде решен.
Разделение винаги може да има. Тази старостилна общност се е отделила през 1993 година, но държавата да не дава повод, защото ще стане голямо объркване. Важно е със своите действия държавата да не дава повод за объркване и хората да се питат коя от тези две общности е православната църква, коментира патриархът от Радомир.






Проблемът тръгва преди 100 г., подпомагат го руснаци




                         Президентът Румен Радев




Старостилното движение има вече 100-годишна история. Така нареченият старостилен разкол започва от календарната реформа, извършена от Цариградската патриаршия през 1923 г. при преминаването към по-новия и по-точен календар, при който датите се изместват с 13 дни. Така Рождество Христово, или Коледа, вече се празнува на 25 декември, а не на 7 януари. През 1924 г. тази реформа се възприема и от Гръцката архиепископия и е решено да се премине към т.нар. новоюлиански календар, така че да могат празниците, които са общи както за държавата, така и за църквата, да се честват заедно на една и съща дата.
Това предизвиква бурната реакция в някои среди на Гръцката православна църква и трима митрополити се отделят и образуват алтернативна църковна общност. Още преди това от монашеските общности в Света гора пък са се отделили някои недоволни монаси, които също започват движение за запазване чистотата на вярата и продължават да извършват служения по стария календар. И така започва роене на групи и общности от 30-те години на миналия век до днес, заради което старостилната общност в Гърция не е единна. Допреди 10 години всички тези групи са регистрирани като граждански сдружения и нямат статут на религиозни организации. През 2014 г. Гърция променя закона и различните старостилни общности вече могат да се регистрират като религиозни общности, но без да се назовават православни. Те се водят инославни или иноверни изповедания. Разбира се, някои от старостилните групи в Гърция не приемат този закон и това води до още допълнителни разделения. Но и досега никоя от тези старостилни общности няма признанието на поместните православни църкви и затова те не са канонични.
В България проблемът възниква през 1968 г., когато е възприет новоюлианският календар от църквата. Тогава се отделят 4-ма архимандрити и монахините от един девически манастир, които не приемат промяната. Въпреки че не са съгласни с календарната реформа, всички те продължават дълго време да поменават българския патриарх и да са в общение с БПЦ. След промените през 1989 г. тази общност обаче се отдалечава от каноничното тяло на БПЦ и се обособява като отделна църква.
Защо се смята, че имат някаква връзка с Русия? Макар старостилството да има гръцки генезис, то през годините се подпомага от Руската православна задгранична църква, която дори ръкополага техни епископи и така им помага да възстановят апостолското правоприемство. По-късно през 70-те години на миналия век се стига до раздор между Руската православна задгранична църква и част от новоръкоположените гръцки старостилни архиереи. В България съответно Руската задгранична православна църква има силно влияние още от първата половина на ХХ век. тъй като след болшевишката революция в Русия през 1917 г. у нас пристигат много белоемигранти, а също и руски духовници. Формират се руски православни общини, но тъй като в ония години българската църква все още е схизматична, понеженяма томос за автокефалия от Вселенската патриаршия, руските белоемигранти не посещават смятаните за разколнически български храмове, а правят свои. Духовен водач на тази руска православна общност у нас е известният и вече канонизиран за светец архиепископ Серафим Соболев, чийто гроб е в криптата на Руската църква “Св. Николай” в София.
След като на 22 февруари 1945 г. Българската екзархия получава дългоочаквания томос за автокефалия от Константинополския патриарх Вериамин, тези руски църковни общини се вливат в БПЦ, а техният духовен глава архиепископ Серафим преминава на подчинение от Руската православна задгранична църква към Московската патриаршия. Около 5 години по-късно е основан и манастирът в Княжево, който е в диоцеза на Софийска епархия, но след това преминава към старостилците. Сегашният водач на българските старостилци Триадицки епископ Фотий пристига у нас през 1993 г. от Гърция, където е приел и архиерейското си дойстойнство.
Катедралният храм на старостилците е църквата “Успение на Пресвета Богородица” в столичния кв. “Бъкстон”, като там е и административният им център. Освен това техни са и повече от 15 други храма, построени през последните 30 години с финансиране от Гърция и водещи се по документи на различни фондации и физически лица.



Румен Радев: Рисковете пред БПЦ са заплаха за суверенитета




                         Бойко Борисов





Българската православна църква – Българска патриаршия е една и неделима. Тя е институционалният израз на традиционното източноправославно изповедание в Република България с безспорен исторически принос и значима роля за изграждане и опазване на националната ни идентичност. Била е и ще остане духовен стожер независимо от превратностите на многовековната ни история.
Затова и рисковете пред Българската православна църква следва да се разглеждат като заплахи за националното ни единство и суверенитет.

Бойко Борисов: Православната църква е една!


Традиционното вероизповедание в България е източното православие и негов единствен изразител и представител е Българската православна църква, която е член на едната, свята, съборна и апостолска църква.
Регистрираните вероизповедания могат свободно да определят своите наименования, но ясно трябва да се отличават от единствената призната по закон православна църква - Българската патриаршия.

Title Обезвредиха две невзривени гранати в Перник:
Военнослужещи от 78-ми батальон за осигуряване от състава на Сухопътните войски унищожи днес на учебен център „Сливница" две некорозирали учебни ръчни гранати Ф-1 със запалки. Това съобщиха от пресцентъра на министерството на отбраната.
Ръчните гранати са намерени на 5 януари по време на почистване на стара къща в квартал „Мошино", град Перник, и са транспортирани при спазване на всички мерки за безопасност до района на учебния център. Ръководител на специализирания екип е старши лейтенант Владислав Ставрев.
Военнослужещите действаха по заповед на командира на Сухопътните войски.


Title 350 фигуристи от 41 държави ще участват в турнира на клуб "Денкова-Стависки" в София:
Около 350 състезатели от 41 държави ще участват в десетото издание на турнира по фигурно пързаляне на ИСУ "София Трофи", който ще се проведе от 7 до 12 януари в Зимния дворец в столицата. Организатор на надпреварата, която е за мъже, жени, юноши и деца, е кънки-клуб "Денкова-Стависки". Състезанията отново са валидни за Европейската купа при младите и са част от инициативата "София - европейска столица на спорта". Входът за зрители е свободен.
Турнирът "София Трофи" се провежда с подкрепата на Българската федерация по кънки, а към него има все по-голям интерес всяка година.
Сред заявените фигуристи има от Великобритания, Австралия, Малайзия, Филипините, Хонконг, Португалия, Мексико, Австрия, Гърция, Испания, Словения, Хърватия, Сърбия, Румъния, Казахстан, Италия, Франция, Украйна, Турция, Израел, Швейцария, Република Северна Македония, Унгария, Словакия, България и други.

В турнира ще се представят около 120 български спортисти, сред които най-добрата българска състезателка Александра Фейгин, Кристина Григорова и Александър Златков. При юношите и девойките ще участват Лия Любенова, Деян Михайлов, Йоанис Апостолу и други, а Киара Христова е под въпрос.
По програма от четвъртък до събота са състезанията за мъже, жени, юноши, девойки. Ще участват и около 20 танцови двойки.
Турнирът е контролно за определяне на състава на България за Световното първенство в Бостън (САЩ) през месец март. Александра Фейгин има покрити точки за участие на шампионатите на Европа и на планетата тази година. В Бостън ще се раздават квоти за Зимните олимпийски игри в Италия 2026.

Title Днес арменците празнуват Коледа:
На 6 януари православните християни отбелязват Богоявление, докато арменците и арменската общност празнуват Коледа.
Първата страна в света, която приема християнството като официална религия е Армения. Учениците на Христос св. Тадей и св. Вартоломей разпространяват християнската религия през първи век от новата ера. Заради това и църквата се нарича Арменска апостолическа православна църква. През 301 г. по времето на св. Григорий Просветител християнството става официална религия в Армения. Бъдни вечер се отбелязва в Армения и от арменците по света на 5 януари, а Коледа на 6 януари.
 5 януари за арменската общност е Бъдни вечер. Тогава, по традиция, на празничната вечеря се поставят нечетен брой постни ястия от националната им кухня.

„Това са традиционните арменски постни лозови сармички, които са със специфични подправки. Също така се приготвят и сарми с кисело зеле и булгур. В двата вида сармички понякога присъстват и стафиди."
По стар арменски обичай, нито една трапеза на Бъдни вечер не минава без арменско ашуре или „сладка супа". Задължителни са плодовете, кадаифът и баклавата.
Един от важните ритуали по време на Бъдни вечер, който арменците спазват, е освещаването на нар. А по-късно след службата в църквата домовете се посещават от коледари.



„Нарът съдържа 365 зрънца, които олицетворяват дните в годината. Свещениците в църквата благославят нара и раздават на всяко семейство по един плод."
Много смесени семейства отбелязват два пъти Коледа – веднъж на 25 декември и веднъж на 6 януари. Арменската църква отбелязва в един и същи ден и Коледа, и Богоявление.
Преди 4-ти век християните масово са празнували Коледа на 6 януари. Едва в края на 3-ти век датата е променена на 25 декември, за да замени езическия празник, посветен на Бога Слънце.
На самата Коледа на 6 януари, се ходи на гости при роднини и приятели, разменят се малки подаръци. Задължително се носят грис халва и бонбони.
„Христос се роди и Богояви! Да бъде благословено Богоявлението му.За вас и за нас Велика Блага вест!" С тези думи ще се поздравят на 6 януари за Рождество Христово арменците, които живеят у нас и го празнуват след настъпването на Новата година.
До 11 февруари, когато започват Великите пости за арменците, са дните, отредени за радостни обреди-сватби и кръщенета.
 близо 40 000 арменци живеят у нас. А близо 10 милиона са пръснати по света.
Около 5000 души наброява арменската общност в Пловдив, която е най-голямата и най-старата в България.

Title ЕК ще следи дали интервюто на Мъск с водача на "Алтернатива за Германия" спазва европейските правила:
Европейската комисия ще проследи дали предстоящото интервю на собственика на платформата "Екс" Илон Мъск с водача на партията "Алтернатива за Германия" Алис Вайдел ще бъде в рамките на европейските правила за дейността на големите онлайн платформи. Това съобщи говорител на комисията на пресконференция в отговор на въпроси, предава БТА.
Той поясни, че правилата забраняват на големите платформи да рекламират или да намаляват видимостта на определено съдържание. По неговите думи подобна намеса е възможна с прилагането на определен алгоритъм.

Платформите трябва да оценяват опасностите, включително за изборния процес, например с преференциално отношение, включително към съдържание от Мъск в собственатна му платформа, каза говорителят. През декември започнахме проверка на "Екс" по подозрение за нарушаване на правилата, свързани с изборите, добави той.
По неговите думи в края на месеца се предвижда обща среща между представители на ЕК, "Екс" и германските власти, посветена на опасностите по отношение на предстоящите избори в Германия. Платформата трябва да работи в законовите рамки и с нея да не бъде злоупотребявано по начин, който например може да повлияе на изборите, добави той.
Свободата на изразяване е в основата на европейската демокрация и в сърцевината на европейските правила, всеки има свобода да изразява мнение, каза говорителят. Европейските правила не цензурират съдържание, но поставят ограничения пред злоупотребите; те позволяват интервюта, в които се изказват мнения, но възпрепятстват промотирането на подобно съдържание, поясни той.
Искаме собственикът на платформата да не дава предпочитание за един от кандидатите в изборите или да му осигурява повишена видимост, заяви говорителят. По неговите думи "Екс" ще трябва да обясни на комисията как европейските правила са били приложени в предстоящото излъчване на интервюто на Мъск.

Title Издирват мъж на 85 години от Търговище по молба на близките му:
От РУ - Търговище издирват 85-годишния Петър Кънчев Драганов от град Търговище по подадена от близките му молба, съобщават от пресцентъра на областната дирекция на МВР. За последно мъжът е бил забелязан около 16 часа на 1 януари 2025 г. във вилна зона „Драката" край Търговище (мъжът е живеел в тази зона). Той се е движел пеш в посока пътя София-Варна. Бил е облечен в син гащеризон и дебело светлокафяво горнище (яке). Бил е с шапка на главата, носел е пръчка, която е използвал, за да се подпира.
Умоляват се гражданите, които разполагат с някаква информация за издирвания мъж, да сигнализират своевременно на тел. 112 или в най-близкото поделение на МВР.

Title 27-годишен за пети път извади Богоявленския кръст в община Павликени:
За пети път Тодор Балканджиев извади Богоявленския кръст в община Павликени. Дванайсет бяха смелчаците, пробвали се в борбата за кръста. Ритуалът се проведе при моста на река Росица до град Бяла черква и събра няколкостотин души в публиката. Събитието се организира от Община Павликени, съобщиха от местната администрация.
Тодор Балканджиев обяви, че дарява паричната награда за църквата „Свети Димитър" в град Бяла черква.
Хваналият кръста е на 27 години, завършил е „Политология" във ВТУ „Св.Св. Кирил и Методий", а в момента е в частния бизнес. Той скача за кръста всяка година, а беше най-бърз и го спаси от водите и през 2020г., 2022 г., 2023 г. и 2024 г. Според поверието, щастливецът, извадил кръста на Богоявление, ще бъде здрав цяла година и ще носи здраве и късмет на всеки, който се докосне до него.

Всички участници получиха награди от кмета на община Павликени инж. Емануил Манолов. Специални награди бяха дадени и на най-младия участник - 15-годишния Валентин Велев от Павликени, и най-възрастния - 78-годишния Васил Галев от град Бяла черква.


От тази година и занапред кръстът остава завинаги притежание на този, който го хване. Кръстът е изработен от майстора-дърводелец Слави Тасев от с. Лесичери.
„Този ритуал е символ на физическата сила и издръжливост и един от най-старите и хубави български ритуали", каза кметът инж. Манолов и честити Йордановден на имениците.

Специален гост на събитието беше народният представител Мариана Бояджиева. „Този прекрасен празник не само съхранява българската традиция, но и ни сплотява и дава надежда за успешна нова година. Докосването до кръста, нека да бъде връзката ни с християнството и да дава сила на вашите семейства", каза тя.
Отец Димитър благослови всички участници и освети кръста, преди да го хвърли в реката, а за настроението на публика и участници се погрижиха оркестър „Павликени".

Title Говорител на ЕК: Урсула фон дер Лайен се възстановява добре от пневмонията:
Председателят на Европейската комисия Урсула фон дер Лайен се възстановява добре от пневмонията, но продължава работа от Хановер и се очаква да се върне в Брюксел след средата на месеца, съобщи днес говорител на институцията на пресконференция в отговор на въпроси, предава БТА.
Говорителят уточни, че Фон дер Лайен е отменила засега всичките си ангажименти извън ЕК, включително пътуването до Полша по повод началото на полското председателство на Съвета на ЕС. Засега не е определена нова дата за това пътуване, посочи той.

По думите на говорителя Фон дер Лайен поддържа всекидневно връзка със своите подчинени и е имала работен разговор по телефона в навечерието на посещението на италианския премиер Джорджа Мелони в САЩ. Говорителят отбеляза, че този разговор е бил свързан с подготовката на пътуването на Мелони.
За тази седмица не е предвидено редовно заседание на еврокомисарите и не се налага да бъде определян заместник на Фон дер Лайен, който временно да поеме дейността на председателя. За следващата седмица е насрочено заседание на еврокомисарите и, ако е необходимо, то ще бъде ръководено от зам.-председателя на на ЕК Тереса Рибера, поясни говорителят.

Title Хванаха шофьор на автобус на два вида наркотици:
Около 21:20 часа на 5 януари, на главен път 1-8, автопатрул спря за проверка автобус „Рено", управляван от жител на село Пролеша, съобщава dariknews.
При тестване на водача с техническо средство в пробата му е установено наличие на канабис и метадон. Шофьорът е задържан за срок до 24 часа.
По случая е образувано бързо производство. Разследването продължава.

Title Радио Китай: Селско модно ревю в провинция Гуейджоу показва красотата на местните етнически групи:
От юли тази година, почти всеки петък и събота в село Кайли в провинция Гуейджоу се провежда местното „селско модно ревю", съобщи Радио Китай. То набира огромна популярност из цялата страна и превърна малкото селище в център на вниманието. За разлика от обикновените модни ревюта, повечето от представящите се модели в това шоу са местни жители, които имат истинска страст към модата. Макар че моделите не са професионалисти, те излъчват увереност и чар, достойни за истински моден спектакъл. Костюмите на техните етнически групи показват с гордост красотата на традиционната култура в Китай.
За разлика от сериозната атмосфера на професионалните ревюта, атмосферата на модно шоу в селото е по-жива и разнообразна. Подиумът оживява с пъстрота – моделите могат да дефилират с традиционни носии, държейки земеделски инструменти, или да изненадат публиката с нестандартен стил. Никога не можете да предвидите какъв модел ще се появи на сцената.

Новата оригинална форма на изпълнение привлича внимание на туристите от много места из страната и набира огромна популярност в социалните мрежи. Много туристи специално избират да посетят селото през своята ваканция и да се насладят на прекрасното модно шоу под открито небе. В момента тук своеобразният подиум, който е дължина по-малко от 40 метра, се превърна в популярна нова модна сцена. Всяка вечер се представят поне шест до седем екипа, което превръща селото в оживен културен център.
„Дойдох от Пекин специално, за да видя това уникално ревю," споделя туристът Кан Нин. „Представлението е впечатляващо – не само представя красотата на традиционните костюми, но и допринася за подобряване на живота на местните хора."
Костюмите, показвани в шоуто, са вдъхновени от националната култура на Гуейджоу и уменията, свързани с нематериалното културно наследство. Традиционните дизайни намират отклик и сред младите хора, което е знак за жизнеността и адаптивността на тези вековни традиции.
Селското модно ревю в Кайли не само съхранява културното наследство, но и доказва, че традициите могат да бъдат модерни, привлекателни и вдъхновяващи в съвременния свят.

Title Задържаха мъж за побой на 16-годишна в Монтана:
По искане на Районната прокуратура в Монтана съдът взе мярка за неотклонение „Задържане под стража" за 46-годишния К. К. мъж от областния град, който е обвиняем за нанасяне на средна телесна повреда на 16-годишно момиче, съобщиха от прокуратурата в Монтана.
На 7:30 часа на 26 декември 2024 година К. К. и синът му нападнали на улица в центъра на Монтана 23-годишния Р. А. и 16-годишната му приятелка В. Т., които се прибирали от дискотека. На двамата бил нанесен побой със сгъваеми метални палки, като Р. А. бил повален на земята и удрян. К. К. ударил в лицето непълнолетното момиче и му избил три зъба. Причина за саморазправата станало спречкване в дискотеката между Р. А. и сина на задържания.

След подаден сигнал на телефон 112 К. К. и сина му били задържани от полицията за 24 часа, след което били освободени. След публикации в медиите в следващите дни и репортажи от болница „Пирогов", където пострадалите от побоя се лекуват, прокуратурата в Монтана е поискала вземане на най-тежката мярка за неотклонение „Задържане под стража" за К. К., а съдът е одобрил искането.
Депутатът от „Възраждане" от Монтана Петър Петров съобщи в социалните медии, че е поискал от главния прокурор проверка на действията на прокуратурата в Монтана и обяснение защо след такъв тежък побой прокуратурата не е задържала за 72 часа извършителите и не е поискала веднага от съда постоянно "Задържане под стража" за тях.

Title 26-годишен мъж от Раднево спаси за втори път Богоявленския кръст в Стара Загора:
Имен ден празнуват днес, на 6 януари, 3275 жители на общината
"Призовавам Божията благодат и неговата любов да пребъдат върху теб" - с тези думи епископ Богослов Димитров награди 26-годишния млад мъж, спасил кръста на Богоявление днес в Стара Загора. Мирослав Тачев, който е роден в Раднево, но живее в София и развива там собствен бизнес, се хвърли в ледените януарски води за седми пореден път и успява да хване кръста за втори.
„Изключително сме радостни, че Господ съхранява вярата си и в младото поколение. Приеми от Светата Старозагорска митрополия подарък за теб, за много и благословени години - да си жив и здрав!", пожела на младия мъж викарният епископ на епархията епископ Богослов Димитров.

Във водата скочиха 30-ина смелчаци, които след кратка борба кой ще стигне пръв до християнския символ, извиха мъжко хоро, прегърнали се през раменете и изпяха част от химна на България.
Тази година богоявленският водосвет на бойните знамена на военните формирования от Старозагорския гарнизон и ритуалното хвърляне на кръста се извършиха на нова локация - 300 м южно от езеро „Загорка", в бившата писта за скоростни състезания по корабо и радиомоделизъм, тъй като на традиционното място - езерото в парк "Йордан Капсамунов",  няма достатъчно вода. 
Богоявленският водосвет на бойните знамена бе отслужен от Негово Преосвещенство Маркианополския епископ Богослов и свещеници от епархията. 
Имен ден на 6 януари празнуват 3275 жители на община Стара Загора, сочи справката на експертите от Отдел „Гражданско състояние".Сред тях най-много са носителите на имената Йордан (822-ма), Йорданкa (422 дами), Йордана (13), Данчо (90), Богдан (65), Божидар (572-а) и др.

Title Повече от 20 дни продължава издирването на 13-годишния Николай Илиев от село Конаре:
Продължава издирването на 13-годишния Николай от гурковското село Конаре, който е в неизвестност вече 21-ви ден. Това съобщи за БТА кметът на селото Станчо Стефанов. В момента водолази претърсват отново близкия язовир, но следа от детето не е открита.
В издирването участват служители на полиция и на жандармерия, както и военнослужещи, а търсенето не е прекъсвано от 17 декември, когато момчето изчезна от дома си в Конаре. Преди дни в издирването отново се включи и доброволческият отряд от Перник, но до момента не е открита никаква следа за момчето, въпреки че са обходени многократно всички възможни терени в периметър около 8-9 километра около населеното място. Търсенето ще продължи, каза кметът.

Полицията работи по всички възможни версии – от това детето да се е изгубило до това да е станало жертва на нещастен случай или на тежко криминално деяние, посочиха от МВР.
Няма да спрем до последната надежда, за да стигнем до това дете, каза днес пред журналисти в Пловдив служебният министър на вътрешните работи Атанас Илков.
От 17 декември насам в издирването на момчето се включиха екипи на полиция, пожарна и жандармерия, както и стотици доброволци от цялата страна. Водолази претърсиха водоемите в района, в акцията се включиха хеликоптер на "Гранична полиция", доброволчески и следови кучета, както и дронове с термокамери. Свидетелските показания на родителите и близките на Николай бяха проверени с детектор на лъжата, а резултатите показаха, че те не са съпричастни към неговото изчезване. Проверени бяха и охранителните камери в района.
Николай Илиев е със Синдром на Даун. Той е с кестенява коса и кафеви очи, висок е 130 см и е бил облечен в черен суитшърт, черен панталон и чехли. Органите на реда и Община Гурково призовават всички, които имат информация за местонахождението му, да се свържат с най-близкото полицейско управление или да подадат сигнал на телефон 112.

Title 17-годишен ученик спаси кръста от ледените води на река Дунав в Свищов:
На Йордановден в Свищов 12 смелчаци скочиха в ледените води на река Дунав за Богоявленския кръст. Най-бърз в оспорваната надпревара се оказа 17-годишният Ивайло Йорданов от Свищов, който е ученик в ПМГ "Васил Друмев" - гр. Велико Търново и за втора поредна година взима участие в християнския ритуал, съобщиха от местната управа.
Заедно с него във водите на Дунав се хвърлиха още 12 смелчаци от - Монтана, София, Свищов, Българско Сливово и Вардим.
Най-малък сред тях бе 12-годишният Божидар Ганев, а най-възрастен - 68-годишният Румен Симеонов.
В празничния ден отец Михаил Миронов благослови всички участници и присъстващи, а кметът на Свищов д-р Генчо Генчев връчи наградата на победителя, като каза, че именно съхраняването на българските традиции и обичаите е гаранция, че България ще пребъде във вековете. Той благодари на смелчаците, които за поредна година се хвърлиха в река Дунав, за да извадят Богоявленския кръст и да ознаменуват здраве за всички християни. Кметът Генчев не пропусна да поздрави и имениците, които на този ден празнуват, като им пожела да носят в сърцата си духа на вярата.

Title "Локо" (Пд) се раздели с вратаря Мартин Луков:
"Локо" (Пд) разтрогна по взаимно съгласие с Мартин Луков. Двете страни постигнаха споразумение и вратарят вече не е част от състава на „черно-белите", съобщиха от клуба.
"Мартин Луков ще остане завинаги в историята на "Локомотив". Той е един от героите от спечелването на двете купи и суперкупата на България, като по време на престоите си при „черно-белите" записа общо 105 мача във всички турнири.
Благодарим ти за всичко, Мартине! Завинаги ще бъдеш един от нас! Желаем ти в бъдеще лични и професионални успехи!", написаха от "Лаута", където виканият в националния отбор страж изкара втори период.

Title Обвиниха мъж от Гълъбово в принуда, закана с убийство и блудство с друг мъж:
Районна прокуратура - Стара Загора повдигна три обвинения на Ж.П., на 28 г., съобщиха от държавното обвинение. Първото обвинение е за това, че на 01.01.2025 г. в град Гълъбово, област Стара Загора, чрез нанасяне на удари с палка, е принудил 32-годишен мъж да извърши нещо противно на волята му, като е употребил за това сила. Престъплението е квалифицирано по чл.143, ал. 1 от Наказателния кодекс.
Второто обвинение е за това, че на 01.01.2025 г. в същия град, е извършил действия по полово удовлетворение с лице от същия пол – с 32-годишния мъж, като е употребил за това заплашване – престъпление по чл. 157, ал. 1 от Наказателния кодекс.

Спрямо Ж.П. е повдигнато и обвинение за това, че на 01.01.2025 г. в Гълъбово, се е заканил с убийство по отношение на същия 32-годишен мъж и на негови роднини и това би могло да възбуди основателен страх за осъществяването му. Престъплението е квалифицирано по чл.144, ал. 3 вр. ал.1 от Наказателния кодекс.
Ж.П. познавал пострадалия мъж и в новогодишната нощ го поканил в дома си. Няколко часа по-късно пострадалият бил вързан със свински опашки и бит с пръчка. Осъществени били спрямо него блудствени действия и бил заплашен с убийство, ако съобщи на полицията за случилото се.
Наблюдаващият прокурор е предявил обвинение спрямо Ж.П. и предварително задържане за срок до 72 часа. Предстои Районна прокуратура - Стара Загора да внесе в съда искане за вземане на мярка за неотклонение „задържане под стража" спрямо обвиняемия.

Title Кирил Петков: Най-важното за нас е да видим на първо четене какво ще се случи със Закона за съдебната власт:
Най-важното за нас е да видим на първо четене какво ще се случи със Закона за съдебната власт. Това заяви пред журналисти съпредседателят на „Продължаваме Промяната" Кирил Петков. Той присъства в София на тържествено честване на 177-годишнината от рождението на Христо Ботев, което се състоя пред бюст-паметника на поета в Борисовата градина, предава БТА.
По думите на Петков промените в Закона за съдебната власт са от огромно значение. Той смята, че не може да се допусне и.ф. главен прокурор да бъде избран за главен прокурор със седемгодишен мандат.

За 7 януари, вторник, са свикани първите заседания на Комисията по конституционни и правни въпроси и на Комисията по бюджет и финанси.
"Делян Пеевски ясно заяви, че иска да ходи на избори. Борисов и ГЕРБ заявиха, че не искат да подпишат декларацията, което означава, че не искат да скъсат зависимостта си от Пеевски, и резултатът е ясен", каза Петков относно провалените преговори за съставяне на кабинет. „За съжаление показаха, че тази зависимост между двамата, докато не бъде скъсана, по-добро бъдеще за България ще е трудно", коментира още той. И припомни, че ПП не са участвали в преговорите.
ГЕРБ-СДС вчера обяви, че прекратява преговорите за съставяне на правителство, а от ДБ изпратиха позиция, в която съобщиха, че са научили за решението на колегите си от ГЕРБ от медиите.

Title "Букмейкърът" Иван Вазелина измъкнал 3 млн. от хора на Гриша Ганчев, адвокат и футболен мениджър:
Хвалил се с покровителство от Златко Баретата, МВР и прокуратурата в Пазарджик
Делото срещу него и брат му Велко е на финал в Софийския градски съд
При претърсвания в домовете и лимузините на безработните братя Балабанови са открити скъпи вещи


3 милиона лева за 5 години е измъкнал с измама от наивници мнимият букмейкър Иван Балабанов от Панагюрище, а делото срещу него и брат му Велко е на финал в Софийския градски съд.

Жертвите не са случайни. Това са трима шефове от компании на Гриша Ганчев, който е свидетел в процеса, известен столичен адвокат, футболен мениджър, чийто брат загина при атентата срещу Бай Миле през 2004 г., както и приближен на Васил Божков, който е стопанисвал пункт на “Еврофутбол”.
Всички те са пострадали от дейността на Иван Балабанов, който носи прякора си Вазелина заради умението му да влиза под кожата на хора с пари. Те са пострадали между 2015 и 2020 г., но според тях Вазелина


има много повече жертви и продължава да ги мами и до днес с пари, уж за футболни залози

Повечето се страхуват да потърсят правата си, защото Балабанов парадирал, че Златомир Иванов-Златко Баретата го пази, и често публикувал техни снимки заедно, направена при случайно явяване на Вазелина в дома на бившия командос.
Иван Балабанов-Вазелина е от село Оборище до Панагюрище. Разследван е по няколко дела и два пъти е осъждан. Лежал е в затвора за незаконно оръжие. Осъден е на първа инстанция за измама на онкоболна жена. Известен е със суперлуксозната си лимузина ролс-ройс, която беше взел от столична автокъща. След зверския побой над мъж в Панагюрище през 2021 година Балабанов влезе в ареста, а след това и в затвора по делото за незаконно оръжие. Тогава срещу него започна проверка от НАП, а автокъщата прекрати договора за ролс-ройса.
Иван Балабанов и брат му Велко, с когото очакват присъда за крупните измами, са близки







приятели и на бившия футболист Георги Семерджиев, който уби две момичета

на бул. “Черни връх” с джипа си и е осъден на 20 г. затвор.
Иван Балабанов печели пари от елементарна “понци” схема, описана в обвинителния акт на Софийската градска прокуратура. Тя е следната - представя се за агент на азиатската букмейкърска къща “Азия Вип Бет”, за която по делото срещу него е категорично доказано, че не съществува. Предлага на хора с пари да им направи профил за участие в залози. Те дават например 100 хиляди евро, а китайската компания - още толкова. След това “агентът” им Иван Балабанов залага в игри на известни фирми във Великобритания и Австрия. Убеждава клиентите си, че е бог в математиката, и има връзки с хора, които уреждат мачове. Макар че е осъден и за това, че е ползвал фалшива диплома за средно образование. Инвеститорът печели тогава, когато 100-те хиляди евро станат 300 хиляди.
Една от първите жертви на Балабанов е Кирил Маринков от Пазарджик. Той е бизнесмен и футболен мениджър. Свързва ги общ познат - същият мъж, който години по-късно Балабанов ще пребие жестоко пред очите на детето му.
“Агентът” започнал да ходи в офиса на Маринков, за да си говорят за спорт. Гледали мачове и постепенно влязъл под кожата му. По изпитаната схема го убедил да пробва с инвестиция, с която Балабанов да залага. Маринков му дал 5 хил. лв. След седмица Вазелина му ги върнал плюс 1000 лв. печалба. Така действал и с другите си жертви - първо вземал дребна сума и връщал повече, за да ги убеди, че печалбите са сигурни. По-късно Балабанов започнал да търси Маринков по-често. Човекът получавал обаждания от мъж, който се представял за служител на измислената от Балабанов компания “Азия Вип Бет”. Предлагал му примамливи оферти за залози. Накрая го убедили да му направят профил, за да участва в т. нар. бонус-игра на измисления от него азиатски сайт. Маринков дал общо 180 хил. лв. на Балабанов и брат му Велко, който също бил футболист преди години. След това Балабанови скъсали връзка с инвеститора, който така и не видял парите си обратно. Вече ходели с охрана и скъпи коли. Междувременно, докато контактувал с Маринков, Иван

Вазелина станал любовник на приятелката му

След това започнал да я заплашва, че ще публикува нейни голи снимки, ако не изпълнява нарежданията му. Така дамата започнала да звъни на други жертви на Балабанов, като се представяла за служител на “Азия Вип Бет”. По-късно и тя става свидетел по делото за крупната измама. Прекъснали връзката си, защото той я убедил да заложи джипа си, за да му даде 30 хиляди лева, с които да участва в залози на мачове.


“Преди две години давах показания по това дело. Поръча на двама братя от Пазарджик да ме пребият. Едва оцелях. Още разследват побоя, въпреки че се знае кои са извършителите. Аз свалих маската на единия. Балабанов се хвали с покровители в МВР и прокуратурата (срещу които по-късно подава сигнали в КПКОНПИ, недоволен от обещанията им - бел. авт.), както и с близки контакти с осъден наркобос. На един от адвокатите ми запалиха колата в София, пак по негова поръчка. Продължава да мами хората по тази схема. Запознал съм го с много бизнесмени - измами ги до един”, разказа пред “24 часа” Кирил Маринков след поредното заседание през декември, което се отложи, защото братът на Иван Балабанов представи пореден болничен лист, чиято достоверност съдът отказа да провери.
Докато контактува с Кирил Маринков, Иван Балабанов е разследван по дело за незаконно оръжие. Наема си адвокат от София, когото също убеждава да участва в схемата. Показвал му на телефона си снимки на техника и офиси, уж на “Азия Вип Бет”. Както действал и с Маринков, взел първо малка сума, която скоро върнал с “печалбата”. Така юристът също бил убеден да участва с профил в бунус-игра, като му превел близо половин милион лева. Скоро станало ясно, че няма да върне парите си с печалба, защото е измамен. Междувременно обаче Балабанов го убедил да го свърже и с други хора, които имат пари, за да инвестират в начинанието му със залози на уговорени мачове.
Така Балабанов влиза на среща лично с Гриша Ганчев през юни 2020 г. Бизнесменът го приема, защото е получил препоръки за него от дългогодишния си приятел. 




                         Гриша Ганчев е свидетел по делото срещу братята Балабанови.




“Иван Балабанов ми обясни, че работил с някакви азиатски сайтове. Инвестирал пари в тях. Печелили се сериозни суми. Аз съм скаран с технологиите. Обясни ми, че като се вкарат пари, след време му давали профил. Не ми стана ясно от какво се взима тази печалба. Иван искаше да се инвестират пари в този сайт, за да се спечелят пари. Аз му казах, че всичките ми хора имат пари и да се насочи към тях, да им обясни за какво става въпрос, че те са по-наясно с технологиите.

Аз в рискови инвестиции не участвам. Такива виртуални пари не ги разбирам,

казва Гриша Ганчев в разпита си пред съда по делото срещу Иван и Велко Балабанови. Така го свързва с трима от най-доверените си хора. Мирослав Маринов има голям бизнес и работи в няколко сфери. Иван Иванов е представител на две охранителни фирми и отделно търгува с петролни продукти. Тодор Иванов е финансист. Тримата му се доверили и му дали близо 2 млн. лв., за които били подписани разходни касови ордери. Както и при другите жертви те получавали обаждания от жена, която се представяла за служител на “Вип Азия Бет”, но всъщност е приближена на Балабанови. Иван Вазелина не спазил уговорката си да върне парите с печалба в уговорения срок. Служителите на Гриша Ганчев започнали да го търсят. В началото ги убеждавал, че има временни затруднения, после спрял да вдига телефона си. Тогава със случая се заел лично Гриша Ганчев.
“Започнах да го издирвам по телефона. Крупни са сумите, които са давани на Иван Балабанов, но нямам спомен за конкретни суми. Видях се с един Жоро от Пловдив. Той каза, че е на същия хал. Това е информацията, която събрах за него. После разпитах и по София. Разбрах, че много хора са изгорели по този начин. В началото, когато говорих с Иван Балабанов, той каза, че ще върне парите, но не ги върна, а и не вярвам да ги върне. Щом моите познати от офиса са дали пари на Иван Балабанов, значи той е бил убедителен”, спомня си Гриша Ганчев пред съда.
Стоян Лютов от Панагюрище е друга от жертвите, които са свидетели по делото срещу братята Балабанови. Той е бил собственик на “Еврофутбол” от времето, когато Васил Божков беше силният човек в хазарта, а по-късно участва и в листите на партията му като кандидат за депутат.
Иван Вазелина често ходил в пункта. Показвал на Лютов телефона си, в който имало снимки на офиса на “Азия Вип Бет”, както и указателя си с известни хора, които са му се доверили в начинанието. Въпреки че е опитен в този бизнес, Лютов му се доверил и на няколко пъти му дал 100 хил. лв. с обещанието за година и половина да станат 1 милион. И в този случай жертвата получава обаждания, уж от служител на измислената азиатска компания. Скоро Иван Балабанов започнал да се движи с охрана, а Лютов разбрал, че е измамен.
По делото срещу него Иван Балабанов се води безработен, а според жертвите му единственият му бизнес е с измами на богати хора. Наскоро той излезе от затвора, където лежа за незаконното оръжие, с което през 2021 г. пребива зверски Нешо Юруков. За побоя обаче се води отделно разследване, което още не е приключило. Нешо Юруков е бил в близкото обкръжение на Балабанови, но след това ги уличава в измама с показанията си. Наскоро Балабанов дори вдигнал купон в местен ресторант, защото успял да “оправи” това дело.
При претърсванията в домовете и лимузините на Иван и Велко Балабанови са открити много скъпи вещи, сред които и часовници, за които твърдял, че са уникати, но се оказали също толкова истински, колкото твърденията му за азиатската букмейкърска къща и математическия му гений.







                         Иван Балабанов - Вазелина (вдясно) се снима със Златко Баретата след престоя в затвора.

Title Ски патрул хвана двама да хвърлят марихуана на писта на Боровец:
Ски патрул хвана двама мъже да изхвърлят саморъчно свити цигари на ски писта "Мартинови бараки" в курорта "Боровец". Случаят е от 2 януари, около 19.50 ч., съобщава dariknews.
При последвалата проверка съдържанието на цигарите реагирало на наркотично вещество от типа на марихуаната. Двамата са задържани за денонощие.
На 4 януари в ареста на РУ-Ботевград попаднали други двама рецидивисти – 21-годишен ботевградчанин, у когото полицейските служители открили свивка със суха тревиста маса с тегло 4 грама, реагираща на MDMA, и 24-годишен русенец, държал около 5 грама от същото наркотично вещество. Регистрирани са преписки по двата случая.

Title "Шарли Ебдо" публикува специален брой 10 години след атентата с 12 жертви в Париж:
„Желанието да се смеем никога няма да изчезне", казва Рис, редактор на „Шарли Ебдо", в специалния брой, който ще бъде публикуван утре, десет години след джихадисткото нападение, при което в Париж загинаха 12 души, включително осем членове на редакцията, предаде Франс прес.
В този специален брой, с който АФП успя да се запознае днес, сатиричният вестник твърди, че е „неразрушим", като на заглавието на първа страница е изобразен читател, седнал върху автомат, който с удоволствие чете този „исторически" 32-страничен брой на „Шарли Ебдо", включващ и четири страници с карикатури на Бога, изпратени от карикатуристи от цял свят.

„Сатирата има една добродетел, която ни помогна да преминем през тези трагични години: оптимизмът. Ако искаш да се смееш, то е, защото искаш да живееш. Смехът, иронията и карикатурата са израз на оптимизъм. Без значение какво се случва, драматично или щастливо, желанието да се смеем никога няма да изчезне", подчертава Рис в редакционната си статия, в която обръща поглед към последните 10 години, които според него са били белязани от „влошаване на геополитическата ситуация".
„Днес ценностите на „Шарли Ебдо" като хумор, сатира, свобода на изразяване, екология, секуларизъм и феминизъм никога не са били поставяни толкова силно под въпрос. Може би защото самата демокрация е застрашена от обновените мракобесни сили", обяснява той.
На 7 януари 2015 г. 12 души, включително осем членове на редакцията, губят живота си при нападението срещу парижките офиси на седмичника, извършено от братята Куаши, френски граждани от алжирски произход, които са се заклели във вярност на Ал Каида. Сред загиналите са карикатуристът Шарб и две от легендите на френската карикатура - Кабу и Волински, посочва АФП, цитирана от БТА.

Title Шеф в "Левски": Махнахме Генчев заради играта на отбора:
"Левски" са изгонили Станислав Генчев заради играта на отбора. Това каза изпълнителният директор на "сините" Даниел Боримиров.
Както е известно, Генчев бе освободен малко изненадващо след последния мач за годината. Днес пък бе представен заместникът му Хулио Веласкес.
"Разделихме се със Станислав Генчев не заради победите, а заради начина на игра. Станислав Генчев е минало за "Левски", каза Боримиров на първата пресконференция на новия старши треньор Хулио Веласкес.

Title Именикът Боян извади кръста в Разлог:
Десетки мъже участваха в ритуалите по спасяване на Богоявленския кръст в община Разлог. В общинския център и във всички населени места в общината християнският празник Йордановден, бе отбелязан с празнична Богоявленска литургия и с Богоявленски ритуал по спасяване на Кръста Господен.
Стотици миряни присъстваха на литургията, отслужена тази сутрин в храм ,,Свето Благовещение Богородично" в Разлог, а след това с литийно шествие се отправиха към парка в града, за да станат свидетели на спасяването на Богоявленския кръст от ледените води на езерото.

В Разлог тази година в свещения ритуал участваха 9 мъже, а Кръстът бе изваден от именика Боян Василев.
За поредна година ритуалът в село Баня бе предшестван от мъжко хоро, извито в река Глазне, а след това Богоявленският кръст бе спасен от Боби Пармаков.
 В село Бачево за втора поредна година, Кръстът бе спасен от Даниел Калоянов.
В село Горно Драглище Богоявленския кръст бе изваден от Иван Бурдин, в село Годлево – от Милен Плеснев.
В село Добърско, където днес всички празнуват големия си празник Водици, Кръстът бе спасен от Марин Папев.
В село Долно Драглище Борислав Бански, в село Елешница Тодор Пасков извадиха свещения символ.
Кметът на община Разлог инж. Красимир Герчев поздравява всички жители и гости на града и общината по повод днешния свят празник Богоявление, като пожелава здраве, мир, благополучие, любов и топлина във всеки дом.
На 6 януари православната църква чества Богоявление - денят, в който Св. Йоан Кръстител е кръстил Божия син в река Йордан.

Title "Локо" (Пд) стартира подготовка с новия треньор (Снимки):
"Локо" (Пд) стартира подготовка за втория дял от сезона. Новят треньор Душан Косич изведе своите възпитаници за заниманието.
"Черно-белите" ще премерят сили с "Арда" на родна земя, а на лагера в Турция ще срещнат тимове от Сърбия, Русия и Полша.
Ето и пълната програма:
15.01 – "Арда"
22.01 – "Раднички" (Ниш)
25.01 – "Торпедо" (Москва)
31.01 – "Арка" (Гдиня)
Групата за днешното занимание:
Вратари: Кристиан Томов, Антонио Вардин (втори отбор), Даниел Амбарцумян (втори отбор)
Защитници: Мартин Паскалев, Тодор Павлов, Ангел Лясков, Калоян Костов, Ефе Али, Видол Сейменски (втори отбор)
Полузащитници и нападатели: Ивайло Иванов, Христо Иванов, Мартин Хайдаров, Димитър Илиев, Кръстьо Банев (втори отбор), Жулиан Лами, Данило Полонский, Петър Андреев, Аксел Велев (втори отбор), Мартин Петков
Ще се присъединят по-късно: Хорхе Сегура, Марсилио, Хуан Переа, Владимир Медвед, Оливер Камдем
Контузени: Кристиян Пешов





                         Душан Косич Снимки: facebook.com/lokomotivplovdiv/


































Title 53-годишният Венцислав Николов хвана Богоявленския кръст в Русе:
С ритуал по спасяване на кръста във водите на река Дунав и водосвет на бойните знамена в Русе бе отбелязан големият християнски празник Богоявление. Светият символ бе хванат от 53-годишния Венцислав Николов, който бе и най-възрастният участник в ритуала в студените води на реката, съобщи Община Русе.
Русенецът получи парична премия и дар от кмета Пенчо Милков, икона от областния управител Драгомир Драганов, както и осветен сребърен кръст и икона от русенския митрополит Наум.

„Пример сте за всички ни, бъдете жив и здрав още дълги години и нека частица от Вашата сила да влезе в нас."
С тези думи кметът Пенчо Милков поздрави Венцислав Николов. Той честити Богоявление, като изрази надежда, че русенци ще продължат да пазят и ценят традициите.
Венцислав Николов е професионален спасител. Той сподели, че успява да извади кръста за първи път, въпреки че е участвал в ритуала и на други места в България. Според него плуването в река Дунав е най-трудно заради течението и дънерите по дъното. Затова предварително се подготвил, като хвърлил клечка в реката сутринта, за да провери накъде се носи течението. Николов посвети успеха на своите двама синове, като желанието му е да им вдъхне уважение към традициите и следващата година да скачат за кръста заедно. 53-годишният русенец заяви, че вярата му е помогнала и пожела здраве и мир.
Тази година 20 мъже участваха в ритуала по спасяване на кръста във водите на река Дунав. Най-младият от тях е на 18 години. Според поверието в обичая участват мъже, а който хване кръста ще бъде здрав през цялата година.


Богоявленският водосвет започна с литийно шествие от Катедрален храм „Света Троица", което бе водено от Негово Високопреосвещенство Наум, с участието на свещеници от Русенската Света митрополия и граждани. На русенския кей бе отслужен тържествен водосвет на бойните знамена на Българската армия. В церемонията се включи Военно формирование 32420 с командир подп. Павлин Илиев, което прие почетния караул, както и 13-и Младежки гвардейски отряд към Общинския младежки дом и Национално дружество „Традиция" – клон Русе. Общинският духов оркестър с ръководител Димчо Рубчев изпълни тържествени маршове.
На церемонията по случай Богоявление присъстваха още заместник-кметовете Димитър Недев, Златомира Стефанова, Борислав Рачев и Никола Лазаров, заместник областният управител Георги Георгиев, председателят на Общинския съвет акад. Христо Белоев, началникът на РУО – Русе д-р Росица Георгиева, началникът на Военното окръжие в Русе полковник Васил Петров, директорът на Регионална дирекция „Пожарна защита и безопасност на населението" комисар Светослав Войчев, както и представители на БЧК, Гранична полиция, Морска администрация, Центърът за спешна помощ и УМБАЛ „Медика", които се погрижиха за безопасността на ритуала.

Title Румънците затягат коланите: Замразяват заплати и вдигат цените на основни хранителни продукти:
В самия край на миналата година румънското правителство взе решение за замразяване на заплати, пенсии и надбавки и едновременно с това увеличи някои данъци, увеличавайки бремето на разходите. Цената на олиото и хляба се очаква да скочи с най-малко 10 процента, а поскъпване ще има и при месото и млечните продукти, след като бяха премахнати данъчните облекчения за земеделците, обобщава в. „Адевърул", цитиран от БТА.
В момента Румъния е страната с най-висока инфлация в Европа, а икономистите очакват тази ситуация да се запази и през тази година с новите фискални мерки на правителството.

Покупателната способност на румънците ще бъде ударена от серията от поскъпвания, които се задават. Премахването на данъчните облекчения в земеделието, увеличението на минималната работна заплата и новите акцизи за горивата ще доведат до увеличение на цените с най-малко 10 процента при основните хранителни продукти, посочва "Адевърул".
Хлябът и олиото може да поскъпнат с 10 процента, а месото и колбасите – с между 5 и 8 на сто. При млечните продукти се очаква увеличение на цените между 2 и 5 процента.
С дефицит от над 100 милиарда леи, заеми от над 250 милиарда леи и натиск от Европейската комисия за намаляване на бюджетния дефицит, правителството започна да затяга коланите от началото на годината. Заплатите на бюджетните служители бяха замразени, а надбавките и пенсиите няма да бъдат индексирани с равнището на инфлацията, пише „Адевърул". Едно евро се разменя за 4,97 румънски леи.


Председателят на организацията на работодателите в сферата на хлебните изделия „Ромпан" Аурел Попеску каза, че работодателите ще трябва да включат в разходите си новите мерки, тъй като ако накарат работниците да плащат за тях, те ще напуснат. „Да не дава Господ да имаме увеличение и на суровините...", коментира Попеску и припомни, че от 1 април ще се либерализира и цената на енергията. „Със сигурност за Великден ще имаме големи проблеми", прогнозира той.
Раду Тимиш – изпълнителен директор във фабрика за колбаси, каза, че отпадането на данъчните облекчения в земеделието води до нарастване на разходите, което няма как да бъде компенсирано без блокиране на инвестициите. „Между блокиране на инвестициите и малко увеличение на цените, предпочитаме да продължим с инвестициите и да запазим работните места", каза Раду Тимиш, цитиран от „Адевърул".
В края на миналата година новото правителство на Румъния, което отново е оглавено от социалдемократа Марчел Чолаку, прие наредба, която има за цел да намали бюджетния дефицит на страната до 7 процента от брутния вътрешен продукт през 2025 г.






Европейската комисия даде на Румъния отсрочка от седем години за намаляване на бюджетния дефицит до три процента от Брутния вътрешен продукт, като първата стъпка е да го снижи до 7 процента през тази година.
Според оценка на Фискалния съвет, който е независима институция, анализираща бюджетно-фискалната политика на правителството, бюджетният дефицит в края на 2024 г. ще достигне 8,58 процента.
Мерките на правителството предвиждат увеличение на данъци и ограничаване на редица субсидии, както и на ръста на възнагражденията в публичния сектор и на пенсиите. Премахват се редица социални придобивки и допълнителни плащания, слага се спирачка и върху назначенията в публичния сектор.
Министерството на финансите на Румъния очаква фискалните мерки да спестят на държавата над 26 млрд. евро до края на 2025 г.

Title Велико Търново се преклони пред паметта на Христо Ботев:
177 години от рождението на големия български поет и революционер Христо Ботев бяха отбелязани във Велико Търново. Пред паметника на героя в центъра на старата столица се състоя военен ритуал, поднесени бяха венци и цветя в знак на признателност.
Представители на институции, университети, организации, Детска градина „Иванка Ботева" и граждани уважиха честването.
От името на кмета на Велико Търново Даниел Панов цветя поднесе заместник-кметът проф. д-р Георги Камарашев. Своята почит отдаде и председателят на Великотърновски общински съвет Венцислав Спирдонов, съобщиха от местната управа.
Велико Търново е първият град в България, в който още след Освобождението обществеността почита паметта на Христо Ботев.

Title Атанас Илков от Пловдив: Спекулация е, че има насилие от наши граничари над мигранти:
Починали са от преумора и измръзване и най-вероятно от енергийни напитки в района на Средец, каза той
Няма виновни за смъртта на полицая в Пловдив, застрелян от детето си, увери министърът

Категорично заявявам, че нямаме подадени сигнали за насилие върху мигранти от страна на граничните власти, обяви в Пловдив министърът на вътрешните работи Атанас Илков. Той присъства на Богоявленския ритуал, а митрополит Николай го благослови и допълни, че без него убийствата по пътищата щяха да са повече.По думите на Илков служителите са с достатъчно професионален опит и си изпълняват задълженията законно. "Това са излишни и безпочвени спекулации", категоричен е министърът. Той обясни, че в края на годината е имало сигнали за починали мигранти в района на Средец, но съдебномедицинските експертизи не са открили данни за насилие. "Те са починали от преумора, от измръзване и най-вероятно от много енергийни напитки, които са приемали по време на техния преход", обясни министърът. Илков каза, че Странджа планина е с изключително тежък терен и може би мигрантите са били на предела на силите си.
Министърът коментира и издирването на 13 годишния Николай от Конаре. "Не сме спрели да работим. В днешния ден колегите водолази отново са в един от водоемите", уточни Илков. Категоричен е, издирването няма да спре, докато има надежда за откриването на момчето.Според Илков вече е приключило разследването за полицая, застрелян от сина си в Пловдив през лятото. По думите му няма виновни.

Title Александър от Монтана спаси кръста в ледените води на Огоста:
Стотици хора се събраха на бреговете на река Огоста в Монтана, за да видят спасяването на богоявленския кръст. Общо 32-ма мъже и момчета се хвърлиха в ледените води да го търсят. Тридесетгодишният Александър Иванов от Монтана пръв стигна до Христовата светиня. Той участва и за пръв път в надпреварата.
Както навсякъде в страната и в Монтана един от най-големите християнски празници започна с Божествена Света литургия. Негово Високопреподобие архимандрит Антим, протосингел на Видинска света митрополия и отец Емил от храм „Св. Св. Кирил и Методий" отслужиха водосвет на моста, от който бе хвърлен Богоявленския кръст. Архимандрит Антим благослови смелчаците, готови да последват кръста в реката. Кметът на Монтана Златко Живков пожела на всички присъстващи живот, здраве и благополучие, и връчи парична награда на Александър.
За втора година в река Огоста се изви мъжко хоро, загърнато от националния трибагреник.
В Монтана 623-ма души с името Йордан, Йорданка, Йордана Данчо и Дана празнуват имен ден. Най възрастният от тях е на 94 години, а най-малкият на 2.

Title Китайци пред фалит разпродават електрически коли по 2500 евро:
Китайската марка за електрически автомобили Jiuye, която е отчасти собственост на Geely Group, продава колите си за едва 2500 евро. Всичко това идва след период на финансови проблеми и намаляващи продажби на автомобилната марка.
Jiuye имаше амбициозни планове с пускането на няколко луксозни модела и един от тях спечели престижната награда за дизайн Red Dot. Пазарният успех не се случи и само 14 000 автомобила бяха продадени в Китай. Марката е пред фалит.


Фирмата има критичен финансов дефицит от 7 милиарда юана (960 милиона долара).
Собствениците - Geely и Baidu, отказват да инвестират повече в компанията, което води до разочарование сред служителите. През декември офисът на Jiuye беше обсаден от ядосани служители, които не бяха получили заплатите си.
Според китайските медии финансовите проблеми очевидно са твърде големи, за да продължи да функционира тази компания. Baidu реши да спре финансирането на марката.

Title Румен Радев: Политическата класа е неспособна да даде каквито и да е решения:
ВСС е изтъкан от зависимости, не трябва да избира главен прокурор, заявява президентът
"Призовавам политическите партии да спрат да си играят със съдбата на хората и с бъдещето на страната. Сред българите се засилва усещането, че сме поели устойчив курс към несигурност и нестабилност, че пилеем ценно време, а политическата класа е неспособна да им предостави каквито и да е решения – нито на базовите проблеми, нито по отношение на стратегическите предизвикателства". Това написа във фейсбук профила си президентът Румен Радев.
"Вече предоставих достатъчно време на преговарящите за правителство и се надявам в следващите няколко дни да осъзнаят, че отговорността им не е само пред техните партии и избиратели, а пред целия български народ", пише още той.
"Настоящият Висш съдебен съвет нееднократно показа, че е изтъкан от зависимости и е подвластен на политическа конюнктура. В тази ситуация и още повече при изтекъл мандат не този Висш съдебен съвет трябва да избира главния прокурор, за който пост има само един кандидат. Това не би допринесло за връщането на доверието в съдебната система", завършва публикацията си президентът.

Title 6-годишната София спаси кръста в Котел:
На Богоявление днес 6-годишната София от Котел спаси кръста от купела в местния храм "Св. Св. Петър и Павел". Богоявленският ритуал бе воден от архиерейския наместник на Котленска духовна епархия – отец Димитър Сотиров, който по здравословни причини извърши ритуала в храма, а не на открито. Отец Димитър пожела на миряните благодатта на Господа Исус Христос да бъде над тях, а на всички именици - здраве и благоденствие, съобщиха от общинския пресцентър.

Title Разчистват триметрови преспи в Троянския проход (Снимки):
Продължава разчистването на Троянския проход през  Троян – Кърнаре, съобщават от АПИ. Преминаването през него бе временно ограничено за всички моторни превозни средства след снеговалежите в края на декември м. г. и влошените метеорологични условия.
В най-високия Старопланински проход на места преспите достигаха до 2-3 метра. Специализираната техника започна работа в края на миналата седмица и достигна билото на Стара планина. Ако няма силен вятър в следващите дни и нови валежи се очаква движението през прохода да бъде възстановено за превозните средства до 12 тона.
10 снегопочистващи машини - роторни и комбинирани снегорини, багери и друга специализирана техника, разчистват снегонавяванията.
Екипите на пътноподдържащите фирми в областите Ловеч и Пловдив работят мобилизирано, за да се възстанови възможно най-бързо движението през прохода. Трасето е най-пряката връзка на Централна Северна България, включително Плевен, Ловеч и Троян, с Южна България.

Title Цветан Соколов най-резултатен, "Динамо" излезе втори в Русия:
Бившият капитан на националния отбор Цветан Соколов бе най-резултатен за "Динамо" (Москва) при победата у дома над "Динамо-Урал" (Уфа) с 3:0 (25:22, 25:16, 26:24) в мач от 19-ия кръг в руския волейболен елит.
35-годишният диагонал завърши с 12 точки (2 аса, 1 блокада). 
Победата изкачи "Динамо" на второ място във временното класиране с актив от 41 точки (14 победи, 4 загуби).
Лидер е шампионът "Зенит" (Казан) с 50 точки (17 победи, 1 загуба).

Title Радио Китай: Проведе се първата репетиция на новогодишната гала програма на КМГ:
Вчера се проведе първата репетиция на новогодишната гала програма на Китайската медийна група, посветена на Пролетния празник за 2025 г., съобщи Радио Китай. Под темата „Благоприятен и жизнен живот", програмата отразява красотата на Китай и щастливото посрещане на Китайска нова година за хиляди семейства чрез различни форми и иновативни изразни средства.
На 4 декември миналата година „Пролетният празник – обществената практика на китайците за празнуване на традиционната нова година" бе включен в списъка за нематериалното културно наследство на човечеството на ЮНЕСКО. Като първи гала концерт, след като традиционната Китайска нова година бе определена за нематериално културно наследство, различните видове нематериални елементи са умело интегрирани в сценичните презентации, които напълно показват безкрайния чар на традиционна китайска култура.

Title 19-годишният Иван Зисов, който спаси кръста в Марица: Предстои ми тежка операция (Видео, снимки):
Това е знак от Бога, че годината ще е успешна, каза той
Преди дни сънувал, че вдига Разпятието
Ако ви нямаше, щеше да има още повече убийства по пътищата, каза митрополит Николай на вътрешния министър

Река Марица буквално завря, когато митрополит Николай хвърли кръста в студените води. 111 смелчаци се хвърлиха да го ловят, като преди това подгряха подобаващо.
19-годишният Иван Зисов от Пловдив успя да ги изпревари и първи хвана Разпятието.
"Това е знак от Бога, че годината ще е успешна", каза младежът, който е студент в Университета по хранителни технологии. Той разкри, че му предстои тежка операция. "Пожелавам си всичко да мине добре", добави младият мъж.

Сподели, че преди два дни имал пророчески сън. "Тогава ми се яви, че вдигам кръста", обясни той.
Брегът на Марица е изпълнен с народ, хора има дори по моста на панаира. Мнозина отидоха да докоснат кръста и да пожелаят здраве на Иван.









Митрополит Николай отправи благословия към вътрешния министър Атанас Илков, който присъства на хвърлянето на кръста в Пловдив. Той го нарече предан християнин и искрен родолюбец.
"Г-н министър, искам да използвам днешния ден, за да изкажа благодарност затова, че в мирно време и денем, и нощем, и в пек, и в дъжд, и в зной бдите на своя пост в изпълнение на божественото призвание да се борите и побеждавате злото", каза владиката към Илков.


"Нека си представим колко повече убийства щеше да има по пътищата, ако ви нямаше вас и вашите служители и да всявате респект и уважение към живота на всички нас. Вие сте призвани да бдите за обществения мир и да се борите със злото", каза още владиката.
На церемонията присъства цялата местна власт начело с кмета Костадин Димитров и областния управител Христина Янчева.

Title 22-годишният варненец Александър Аенски спаси Богоявленския кръст (Снимки):
22-годишният Александър Аенски спаси за по-малко от минута Богоявленския кръст днес във Варна. Младежът е кореняк варненец и участва за първи път в традиционната церемония на Йордановден, съобщават от пресцентъра на общината. Александър пожела здраве на всички жители на морската столица и по-добро бъдеще за града.
Вярвам в себе си и вътрешно знаех, че аз ще спася Богоявленския кръст тази година, посочи младежът. Аз съм роден и израснал във Варна, това е моят дом и искам да остана да живея и да се развивам тук, допълни той. Младият мъж е студент във ВСУ „Черноризец Храбър" и от 13 години тренира водна топка към СК „Спартак-Варна". Водата е моя голяма любов и страст и се чувствам късметлия, че живея в морски град, добави още Александър Аенски.

На 1-ва буна той бе посрещнат от кмета Благомир Коцев, отец Василий от Варненска Великопреславска света митрополия и многобройна публика аплодираща бързото изваждане на кръста. Спасяването на Богоявленския кръст е пример за смелост и издръжливост, символ на силата на вътрешната, посочи кметът на община Варна и пожела на Александър, на всички именици и граждани здраве, светлина и благоденствие.
Близо 100 души скочиха днес във водите на Черно море за спасяването на Богоявленския кръст. В традиционния празничен ритуал тази година се включиха и 3 жени и 5 дечица.

Title Христо Грозев: Путин знае, че ще има ултиматум от Белия дом, затова опитва да сплаши Тръмп:
"Путин знае, че ще има ултиматум от Белия дом, затова сега се опитва да сплаши Тръмп, за да не включи условието за присъединяване на Украйна към НАТО. Въпреки това е малко вероятно това да бъде окончателната позиция на Москва". Това обясни разследващият журналист Христо Грозев в интервю за украинския "Канал 24".
Доналд Тръмп неведнъж е заявявал, че е готов, желае и може бързо да сложи край на войната в Украйна. Той обаче направи такива изявления уверено преди да спечели президентските избори.

Новоизбраният президент на САЩ вероятно вече се е убедил, че няма да е лесно да се постигне споразумение с Владимир Путин, тъй като той демонстративно отхвърля всякакви предложения. 
Едно от условията, които Тръмп ще предложи на Путин, за да замрази войната, е дългосрочно отлагане на присъединяването на Украйна към Алианса. По време на неотдавнашна реч обаче Путин заяви, че нито след 5, нито след 20 години Русия ще позволи на Киев да се присъедини към НАТО.
Разследващият журналист обаче отбеляза, че не бива да се вярва на всичко, което казва руският президент. В края на краищата подобни изявления на лидера на Кремъл може просто да повишават залозите в бъдещите преговори с Тръмп.
"Путин се опитва да сплаши Тръмп, за да не включи условието за присъединяване на Украйна към НАТО по време на преговорите", казва Грозев.
Според източниците на разследващия журналист Кремъл би бил склонен да приеме влизането на Украйна в Алианса, но при определени условия, които например изключват разполагането на американски войски не само на украинска територия, но и на територията на Източна Европа.

Title Мбапе: "Реал" иска да спечели всичко:
Нападателят на "Реал" (Мадрид) Килиан Мбапе заяви, че е в добра форма и ще направи всичко възможно да помогне на гранда да спечели всички оставащи мачове този сезон.
"Отборът и аз самият сме в добра форма. Започнахме годината много добре, с труден мач срещу "Валенсия", който успяхме да спечелим, а сега продължаваме към другите изпитания. Надяваме се да спечелим и да играем добре. Има много мачове, но както казват в клуба, трябва да спечелим всичко и ще се борим да го постигнем", казва Мбапе пред официалният сайт на "Реал".

Мбапе беше избран за най-добрия играч на отбора през декември от привържениците на мадридчани.
"Бих искал да благодаря на феновете, че гласуваха за мен, това означава много. Декември беше страхотен месец за мен и отбора, защото спечелихме Междуконтиненталната купа, много мачове от първенството и важен мач от Шампионската лига", каза Мбапе.
През декември френският нападател изигра 6 мача за "Реал", в които отбеляза 5 гола и направи 2 асистенции.
Общо през този сезон на испанското първенство Мбапе изигра 16 мача, в които отбеляза 10 гола и направи две асистенции. Освен това има шест мача, два гола и една асистенция в Шампионската лига.

Title Хранят безплатно деца и бременни жени в Индонезия:
Новото правителство на Индонезия стартира амбициозен проект на стойност 28 млрд. долара за изхранване на близо 90 млн. деца и бременни жени с цел борба с недохранването и изоставането в растежа, въпреки че критиците се питат дали програмата ще бъде достъпна в цялата страна, съобщава Асошиейтед прес, цитирана от БТА.
Програмата за безплатно хранене е в изпълнение на предизборно обещание на президента Прабово Субианто, който беше избран миналата година да ръководи държавата с над 282 млн. души население, която е най-голямата икономика в Югоизточна Азия.

Той заяви, че програмата има за цел да се бори със забавянето на растежа, от което страдат 21,5% от индонезийските деца на възраст под 5 години, и ще повиши доходите на земеделските производители и стойността на тяхната реколта.
Субианто обеща да ускори растежа на БВП от сегашните 5% до 8%.


В речта си при встъпването в длъжност през октомври Субианто заяви, че много деца са недохранени, а обещанието му да осигури безплатен обяд и мляко на 83 млн. ученици в над 400 000 училища в цялата страна е част от дългосрочна стратегия за развитие на човешките ресурси в страната, за да се постигне поколение "Златна Индонезия" до 2045 г.
"Твърде много от нашите братя и сестри са под прага на бедността, твърде много от нашите деца ходят на училище без закуска и нямат дрехи за училище", каза Субианто.

Подписаната от Субианто програма, която включва безплатно мляко, може да струва до 450 трилиона рупии (28 млрд. щатски долара). Той каза, че екипът му е направил изчисления провеждането на такава програма.
Целта на правителството е през 2025 г. с бюджет от 71 трилиона рупии (4,3 милиарда долара) от програмата да бъдат обхванати 19,47 милиона ученици и бременни жени, да се поддържа годишният дефицит под законово определения таван от 3 % от БВП, заяви Дадан Хиндаяна, ръководител на новосъздадената Национална агенция по храненето.
Хиндаяна заяви, че с тези средства ще бъдат закупени приблизително 6,7 млн. тона ориз, 1,2 млн. тона пилешко месо, 500 000 тона говеждо месо, 1 млн. тона риба, зеленчуци и плодове и 4 млн. килолитра мляко, а в цялата страна ще бъдат създадени поне 5000 кухни.

Title Асен Цеков за втора година извади кръста в Сандански:
Асен Цеков извади за втора поредна година светия кръст в Сандански. Традиционно, на Богоявление, стотици граждани се събраха за обичая, който се проведе на езерото в градски парк „Свети Врач".
Празникът започна с литургия в храм „Свети Георги" и продължи с литийно шествие до езерото, водено от църковното настоятелство и кметът Атанас Стоянов.В ритуала на езерото се включиха военните от III-то Бригадно командване, гр. Благоевград и Общински духов оркестър „Емил Кирянов", Сандански.
Около 100 младежи и мъже, след молитва за здраве и обредно кръщаване на водата, отслужена от отец Йордан Аврамов, се хвърлиха за християнския символ. Не след дълго той бе изваден за втора поредна година от Асен Цеков. След като кръста бе намерен, всички смелчаци предизвикаха силни емоции със своето мъжко хоро, пеещи химна на Република България.

Title И прокуратурата в Сливен се зае с танца с бебетата в областната болница:
Районната прокуратура в Сливен се самосезира днес по медийни публикации за танца на двете медицински лица от областната болница "Д-р Иван Селимински" с новородени бебета и започна проверка по случая. Това съобщи за "24 часа" говорителят на Районната прокуратура Венета Добрева. Ще се проверява дали в даден момент здравето и живота на новородените е бил заплашен, научи още "24 часа".
По-рано началникът на отделението по неонатология, от където е случаят, д-р Таня Праматарова увери, че нито в момента на танца, нито занапред, здравето и животът на двете бебета са заплашени. Въпреки това тя категорично осъди действията на двете си досегашни подчинени и се извини от името на отделението и на болницата.

След като едното от момичетата в клипа - акушерката Яна Митева, напусна по лични причини работата си на 29 декември - два дни след заснемането на клипа, това направи днес и здравният асистент Ралица Недева - другото момиче от клипа, което го пуснало в социалните мрежи. Тя връчила лично молбата си за напускане тази сутрин на директора на болницата д-р Васислав Петров.
По думите на директора, във физиологичния сектор на отделението, където е заснет скандалният клип, в момента на танца имало 8 бебета.  Назначената вътрешна проверка трябва да уточни официално с кои точно от тях са танцували двете момичета, тъй като Ралица не можела да каже кое от новородените е "поканила на танц". След това от болницата ще решат дали да уведомят официално и родителите за инцидента.
От отделението казват, че жената, която твърди пред медиите, че разпознала в клипа внучето си Илия и заплашва двете здравни работнички със съд, греши, тъй като това бебе било изписано веднъж на 10 декември и прието отново на 30 декември, три дни след заснемането на клипа. То трябваше да бъде изписано отново днес.

Title Почина писателят Димитър Коруджиев:
Починал е писателят Димитър Коруджиев. Новината съобщи писателят Деян Енев.
Опелото ще е на 9 януари, четвъртък, от 12.45 в църквата "Св. Георги" / до Петте кьошета /.
Димитър Коруджиев бе автор на романите „Градината с косовете" и „Домът на Алма".
Негови книги са преведени на гръцки, немски (Австрия и Германия), румънски, руски, унгарски, френски, английски (САЩ). Откъси от романите му, новели, цикли с негови разкази са публикувани в литературни списания и антологии на тези и други езици.
Както с текстовете си, така и с активното си участие в обществено-политическия живот в България след 1989, Коруджиев защитава идеята си за необходимостта от нравствено мислене и поведение.

Коруджиев има 77 есета публикувани от вестник Демокрация (1990-1991). 
"Вестник „Демокрация" бе създаден в моя дом от група известни писатели и журналисти. Йордан Василев, първият главен редактор, описва събитието подробно в своята книга „Щрихи". Водех есеистична рубрика в този вестник всеки петък в продължение на осем години", казва Коруджиев.
Роден в София на 26 декември 1941 г. Завършва гимназия (1959) и българска филология в Софийския държавен университет (1966). Работи като редактор в отдел Култура на в. „Труд" (1966 – 1972), във в. „Народна култура" (1972 – 1974), в отдел Белетристика на сп. „Пламък" (1974 – 1976), в издателство „Български писател" (1976 – 1989), а след 1989 г. – в сп. „Съвременник" и в. „Демокрация". Вестник „Демокрация" е създаден в дома му от група известни писатели и журналисти през зимата на 1989 – 90 г.[1] От 1990 до 1997 г. води седмична есеистична рубрика във в. „Демокрация".
Димитър Коруджиев е носител на президентския орден „Св. св. Кирил и Методий" с огърлие „за особено големи заслуги в областта на културата". Носител е на две награди на Министерство на културата, награда на Министерство на образованието, годишна награда на Съюза на българските писатели и други литературни награди. Последната от тях е специалната награда на Портал Култура за 2015 г. „За неговия изключителен принос към модерната българска проза и възвръщането и „по пътя на душата".

Title Криминално проявен открадна кола във Вършец:
Служители на РУ Вършец разкриха извършител на кражба на лек автомобил в курортния град. Сигнал за противозаконното отнемане на лек автомобил „Сузуки Витара" постъпил от 27-годишния му собственик на 01.01.2025г. в 05,30 ч. Според потърпевшия колата била открадната същата нощ от квартал „Заножене", като след няколко часа я открил в същия квартал, отключена, с контактен ключ в контакта на таблото, без липси и повреди по нея. При проведените оперативно-издирвателни мероприятия бил установен извършителят на кражбата – 38-годишен криминално проявен от град Вършец, който направил самопризнания. По случая е образувано досъдебно производство по чл. 346, ал. 1 от НК.

Title Близки на загинали на пътя деца искат законодателни промени:
Близки и роднини на загинали на пътя деца настояват за повече контрол на пътя и по-строги наказания за нарушителите.
Те влязоха да разговарят с депутати и представители на МВР. Народните представители признаха, че има нужда от промени за безопасността на пътя.
А от МВР уточниха, че ще направят всичко по силите си, за да може пътищата в страната да бъдат по безопасни. През последната година е имало повече тежки катастрофи, но жертвите и ранените са били по-малко, пише Би Ти Ви.

"Нямат ефект тези срещи, единствено повече хора губят децата си на пътя. Настояваме от непредумишлено да е предумишлено убийство след алкохол или наркотици. А не убийците да са на свобода", коментира Петя Иванова.
„Настояваме за справедливост. Борим се да няма повече такива тежки катастрофи. Искаме повече санкции", посочи Ясен Бозуков, баща на загиналия Йордан Бозуков.
Срещата в Народното събрание вече повече от час. От МВР посочиха, че основен приоритет през следващите месеци ще бъде въвеждането на средната скорост, а максималната скорост по магистралите да падне от 140 на 130 км/час.

Title Ученик хвана кръста в Благоевград:
15-годишният Деян Вълев, деветокласник в Езиковата гимназия „Акад. Людмил Стоянов", извади Богоявленския кръст в Благоевград. Ритуалът по хвърляне на Светинята във водите на река Бистрица бе извършен от отец Хинчо от храм „Въведение Богородично".
Традицията повелява, че този, който извади кръста ще се радва на здраве и щастие през цялата година.Честванията на един от най-големите християнски празници Богоявление продължиха на пл. „Македония" с водосвет и освещаване на бойното знаме на 3-то бригадно командване.

Сред официалните лица, които се включиха в събитието бяха кметът на Благоевград Методи Байкушев, областният управител Георги Динев, председателят на ОбС Антоанета Богданова, полк. Кирил Спаневиков, командир на 3-то бригадно командване.
Непосредствено след това програмата продължи на площад „Народни будители" с полагане на цветя пред бюст-паметника на Христо Ботев по повод 177 г. от рождението на революционера.

Title Девет българи се хвърлиха в езерото Мичиган за Богоявленския кръст:
При минусови температури и ледени води девет българи се хвърлиха в езерото Мичиган, за да спасят Богоявленския кръст, съобщават от консулството на България в Чикаго, на фейсбук страницата си.
18-годишният Данаил Кирилов от Кюстендил е спасил кръста.
Ритуалът беше воден от отец Кирил от българската православна църква „Св. София".
„Честит празник на всички именици, които празнуват на Йордановден!", отбеляза в информацията си мисията ни.
„Благодаря на българската общност в Чикаго, че почита българските традиции и ги предава на следващите поколения" – написа във Фейсбук профила си генералният консул Светослав Станков.

Title 5 точки оставиха Григор Димитров в топ 10, Виктория Томова 3 места надолу:
5 точки е преднината, с която Григор Димитров запази мястото си в топ 10 на световната ранглиста. Тенисист №1 на България загуби 150, след като се контузи и не успя да защити титлата си в Бризбейн. 11-и е Стефанос Циципас (Гър).
Ето класирането на българите: 
10. (10) Григор Димитров 3200 точки
217. (217) Адриан Андреев 265 точки336. (336) Димитър Кузманов 149 точки440. (439) Пьотър Нестеров 99 точки500. (500) Янаки Милев 78 точки539. (542) Илиян Радулов 69 точки744. (749) Александър Донски 33 точки987. (986) Габриел Донев 15 точки1028.(1027) Николай Неделчев 13 точки1082.(1081) Симон Антони Иванов 11 точки1106.(1105) Иван Иванов 10 точки1222.(1224) Леонид Шейнгезихт 7 точки1295.(1297) Динко Динев 6 точки1301.(1303) Александър Петров 6 точки1317.(1319) Александър Василев 5 точки1351.(1354) Антъни Генов 5 точки1491.(1488) Георги Георгиев 3 точки1514.(1512) Виктор Марков 3 точки1539.(1540) Диан Недев 3 точки1560.(1559) Джордж Лазаров 3 точки1786.(1782) Самуил Конов 2 точки1871.(1867) Михаил Иванов 1 точка2017.(2013) Адриано Дженев 1 точка

Двойки
231. (228) Александър Донски 304 точки303. (304) Антъни Генов 223 точки313. (310) Пьотър Нестеров 214 точки403. (398) Янаки Милев 145 точки688. (682) Николай Неделчев 67 точки718. (713) Динко Динев 63 точки815. (810) Габриел Донев 49 точки1026. (818) Адриан Андреев 32 точки1193.(1186) Симон Антони Иванов 24 точки1269.(1264) Григор Димитров 20 точки1381.(1375) Леонид Шейнгезихт 17 точки1393.(1387) Георги Георгиев 16 точки1417.(1413) Илиян Радулов 16 точки1795.(1795) Виктор Марков 7 точки1865.(1862) Диан Недев 6 точки1962.(1962) Симеон Терзиев 4 точки1998.(1998) Васил Димитров 4 точки1998.(1998) Пламен Милушев 4 точки1998.(1998) Александър Петров 4 точки1998.(1998) Ерик Владимиров 4 точки2058.(2058) Михаил Иванов 4 точки2111.(2110) Самуил Конов 4 точки2319.(2317) Йоан Найденов 2 точки2634.(2630) Радослав Шандаров 2 точки2636.(2632) Васил Шандаров 2 точки
Жени
56. (53) Виктория Томова 1047 точки341. (342) Гергана Топалова 183 точки347. (348) Лия Каратанчева 178 точки365. (365) Изабелла Шиникова 170 точки466. (465) Росица Денчева 114 точки501. (500) Денислава Глушкова 101 точки691. (689) Лидия Енчева 50 точки851. (852) Юлия Стаматова 30 точки958. (958) Диа Евтимова 22 точки1105.(1104) Ива Иванова 13 точки1208.(1208) Елизара Янева 8 точки1406.(1403) Ани Вангелова 3 точки
Двойки
205. (200) Лия Каратанчева 392 точки355. (356) Изабелла Шиникова 209 точки415. (417) Виктория Томова 160 точки579. (580) Диа Евтимова 102 точки799. (794) Ани Вангелова 58 точки806. (803) Юлия Стаматова 57 точки806.(1143) Уляна Храбавец 35 точки1008.(1007) Денислава Глушкова 35 точки1044.(1046) Ива Иванова 31 точки1137.(1138) Йоана Константинова 25 точки1178.(1179) Яна Стоянова 23 точки1232.(1233) Беатрис Спасова 20 точки1245.(1246) Зиновия Ванева 19 точки1317.(1319) Джулия Терзийска 16 точки1407.(1410) Росица Денчева 14 точки1477.(1480) Галена Кръстенова 11 точки1640.(1640) Гергана Топалова 3 точки

Title Керкез отряза Кипър, остава в "Ботев":
Треньорът на "Ботев" (Пловдив) Душан Керкез е отказал предложението да стане национален селекционер на Кипър и ще продължи работата с българското първенство, съобщи сайтът shootandgoal.
Преди Нова година в кипърските издания се появиха информации, че президентът на Кипърския футболен съюз Йоргос Kумас се е свързал със сръбския мениджър на пловдивчани. Тогава Керкез беше обяснил, че иска две седмици отсрочка, за да вземе решение. Явно решението вече е факт и той продължава работата си при носителите на купата на страната.
"Душан Керкез няма да бъде начело на националния отбор на Кипър и това е окончателно, както той отговори на федерацията днес", се казва в информацията на същата медия.

Title Хиляди останаха без ток и вода заради лошото време в Ирландия:
Десетки хиляди домакинства и предприятия в Ирландия останаха без вода и електроенергия заради рязкото застудяване на острова, предадоха Пи Ей Мидия и ДПА.
Студеното зимно време доведе до затваряния на някои училища и определени ограничения в обществения транспорт, както и до отменяне на някои здравни услуги, предава БТА.

Националната електроразпределителна компания съобщи, че около 41 хил. домакинства и предприятия остават без електричество. Тя предупреди, че може да са нужни дни преди да се възстанови електроподаването до всички абонати. Приблизително същият брой хора са останали без достъп до вода заради обилните снеговалежи в югозападната част на страната. В момента се полагат усилия водоподаването да се възстанови до обяд, въпреки че пътните условия да затрудняват достъпа на екипите за поддръжка.
В най-засегнатите места са отменени клиничните и неспешни прегледи на пациенти.
Местните метеоролози са издали жълт код за ниски температури и заледявания, като се очаква студовете с нощни температури до минус осем градуса на места да продължат през цялата седмица.
В британската Северна Ирландия властите предупреждават за възможни заледявания по пътищата, което ще затрудни трафика.

Title Министър Атанас Илков до митрополит Николай на хвърлянето на кръста в Пловдив (Снимки):
Министърът на вътрешните работи Атанас Илков е в Пловдив на службата за Богоявление и е до митрополит Николай на брега на река Марица. Владиката извърши водосвет на бойните знамена в църквата "Успение Богородично" и след това с литийно шествие се отправи към реката заедно с други свещеници.
111 души са записали за спасяването на кръста. Те загряват за скачането в Марица, по традиция са облечени с фланелки с логото на Пловдивската митрополия. 





                         На бега на реката са и кметът Костадин Димитров и областният управител Христина Янчева.








                         111 са кандидатите да спасят кръста.








                         Мъжете загравят за скачането в реката.








                         Всеки момент владиката ще хвърли кръста в Марица.




Title Хамес Родригес и "Райо Валекано" се разделят:
33-годишният колумбийски халф Хамес Родригес може да напусне "Райо Валекано" като свободен агент в близките дни, съобщава известният журналист Фабрицио Романо в социалните мрежи.
В момента се водят преговори между двете страни за прекратяване на договора.
По-рано медиите съобщиха, че колумбиецът може да стане играч на "Клуб Америка" от Мексико.
Бившият халф на "Реал" премина в "Райо Валекано" в началото на настоящия сезон. През този сезон футболистът взе участие в седем мача за испанския клуб във всички турнири и се отчете само с една асистенция, като прекара на терена общо 205 минути.

Title Боримиров: Целта пред Веласкес е "Левски" да играе в Европа:
Целта пред новият треньор на "Левски" Хулио Веласкес е "сините" да играят в евротурнирите.
Това обясни изпълнителният директор на столичани Даниел Боримиров. 
Целта поставена пред испанеца може да бъде постигната по 2 начина - чрез купата или първенството. Към момента "Левски" е 4-и, но с равни точки с "Черно море" и "Ботев", които са пред "сините" в подреждането.

"Запознахме Веласкес какъв клуб е "Левски". Знае, че го очаква много работа и предизвикателства. Искаме тази година "Левски" да играе в евротурнирите. Всички се обединени в тази посока и вярваме, че ще изпълним тази наша цел", каза Боримиров на пресконференцията при представянето на новия треньор.


Title Въоръжен с нож опита да проникне в сградата на белгийското правителство:
Белгийската полиция е задържала днес нападател, въоръжен с нож, който е опитал да проникне в сградата на белгийското федерално правителство в Брюксел, съобщиха местни медии.
Отбелязва се, че в сградата продължават преговорите по съставянето на новото правителство, в които участват водещи политически фигури. Районът е отцепен от полицията, се посочва в съобщенията, предава БТА.

Правителствен говорител е уточнил, че задържаният е бил отведен за разпит и че няма пострадали служители на реда. По неговите думи премиерът в оставка Александер де Кро е в безопасност, но е потресен от събитието.
Утре се очаква мандатоносителят Барт де Вевер отново да бъде приет от крал Филип и да получи нова отсрочка за представяне на резултата от хода на преговорите. Медиите допускат, че е възможно коалиционните преговори, започнали след изборите през юни миналата година, да приключат успешно до края на януари.

Title "Ливърпул" вижда Родриго от "Реал" за заместник на Салах:
"Ливърпул" се интересува от 24-годишното крило на "Реал" (Мадрид) Родриго, съобщава El Nacional. За мениджъра Арне Слот бразилецът е идеалният потенциален заместник на Салах. Неговото темпо, дриблиране и пас пасват перфектно на стила на игра, който треньорът се стреми да наложи на "Анфийлд". Неговата младост и потенциал за растеж го превръщат в дългосрочна стратегическа инвестиция за английския клуб.
Договорът на Салах изтича през лятото, а наскоро египтянинът заяви, че клубът не води преговори за удължаване на контракта. Така Родригго ще бъде един от приоритетите на "Ливърпул" през следващия летен пазар. Бразилецът обаче има договор с гранда от Мадридо до 2028 година
През този сезон Родриго изигра 21 мача, вкара пет гола и даде четири асистенции.

Title Закопчаха криминален тип, обиждал полицаи и ритал патрулка в Павликени:
Осъждан извършител е задържан за хулиганство в РУ Павликени, съобщиха от полицията във Велико Търново. Около 20:20ч. в неделя 40-годишният жител на с. Стамболово обиждал полицейски служители и ритал служебен автомобил на кръстовище в гр. Павликени.
Извършителят е задържан за срок до 24 часа.В РУ Павликени е образувано досъдебно производство за престъпление по чл. 325, ал. 1 от Наказателния кодекс.

Title Редовен министър да направи рокади във ВВС, чака Запрянов:
Обещаните рокади в ръководството на ВВС заради инцидентите с военни самолети в последните години да бъдат направени от редовен министър. Това ще очаква настоящият служебен военен министър Атанас Запрянов.
Последният инцидент с военен самолет стана през септември 2024 г. Тогава учебният L-39 ZA се разби до авиобаза Граф Игнатиево, а при катастрофата загинаха пилотите Петко Димитров и Венцислав Дункин. Министърът на отбраната нареди проверка по случая. Той поиска и доклад за работата на ВВС, който пък установи редица пропуски и слабости в командването. Затова и Запрянов се закани да направи промени в ръководството. Сега обаче министърът очаква да се състави редовно правителство, затова и нямало да бърза с промените, обясни той.

Основният проблем на българската армия е некомплектът, коментира още министърът. Затова и той още веднъж настоя заплатите на военните да бъдат увеличени през тази година. За същото по-рано днес призова и президентът Румен Радев.
„Предвиденото увеличение на заплатите не увеличава военните разходи на 3 или 4%. То ще бъде направено в рамките на 2–2,5%, тоест сме предложили едно балансирано увеличение за сметка на капиталовите разходи", посочи министърът.
„Тази година е особено обнадеждаваща, защото трябва да получим първите бойни самолети, първите бойни машини, корабите – това са реалистични неща, за които трябват пари", продължи Запрянов. Той обясни, че се надява ремонтът на "Граф Игнатиево" да приключи преди да дойде време да приемем американските изтребители F-16 у нас.

Очаквайте подробности!

Title Клуйверт става селекционер на Индонезия:
Бившият футболист на "Барселона", "Милан" и на Нидерландия Патрик Клуйверт ще води националния отбор на Индонезия, съобщава трансферният гуру Фабрицио Романо.
Споразумението между страните е за две години с възможност за удължаване с още 24 месеца. Официалното представяне на тренора ще се състои на 12 януари.
Последното място, където работи нидерландецът е турският "Адана Демирспор". Преди това той беше треньор на националния отбор на Кюрасао в продължение на две години. По време на своята кариера Клуйверт игра за "Аякс", "Милан", "Барселона", "Нюкасъл", "Валенсия", ПСВ "Айндховен" и "Лил".

Title Психично болен запалил вратата на съда в Свищов:
Психично болен мъж е запалил входната врата на сградата на Районния съд в Свищов.
​​​​​В Районното полицейско управление в дунавския град е започнато досъдебно производство. Палежът е извършено на 3 януари в 23:00 ч. Жител на Свищов съобщил на телефон 112, че е видял непознат мъж, който полял входна врата на съдебната палата със запалителна течност и драснал клечка кибрит.
На местопроизшествието незабавно били изпратени екипи на РСППБЗН и РУ Свищов. В резултат на пожара е повредена двукрила ПВЦ врата.
По случая се води разследване за престъпление по чл.330, ал.1 от НК.
Само за броени часове извършителят бил установен. Оказало се, че това е мъж с тежко психично заболяване. Той няма близки и заради това му е назначен попечител от общината.
"Лицето е задържано и ще се иска принудителното му настаняване за лечение в психиатрично заведение.

Title Китай въвежда мерки за развитие на западните региони:
Главното управление на митниците на Китай обяви 15 нови мерки за ускоряване на развитието на западните региони на страната, съобщи Радио Китай. Сред тях са разширяването на логистичните центрове, както и насърчаването на мултимодален транспорт, свързващ жп логистиката с речните и морските линии.
Подкрепа ще бъде предоставена и за изграждането на международни авиационни хъбове в градове като Чънду, Чунцин, Кунмин, Сиан и Урумчи. Освен това Главното управление на митниците ще стимулира износа на селскостопански продукти от западните региони.
Китай отдавна се ангажира със стимулирането на своите западни региони чрез по-голяма отвореност и разширяване на икономическите дейности там. Общият обем на вноса и износа от западните региони е нараснал от 2,96 трилиона юана през 2020 г. до 3,74 трилиона през 2023 г., което представлява среден годишен ръст от 8,5%.

Title Земетресение с магнитуд 4,5 удари полуостров Пелопонес:
Земетресение с магнитуд от 4,5 по скалата на Рихтер е било регистрирано днес малко преди обяд на полуостров Пелопонес в Южна Гърция, съобщи АНА-МПА, цитирана от БТА.
Трусът е станал около 11:50 ч. сутринта и е бил усетен особено силно в регионите на Илия и Месиния.
Според Института по геодинамика на Атинската национална обсерватория епицентърът е бил на 4 км западно-северозападно от селището Яницохори в префектура Илия.
По данни на Евро-средиземноморския сеизмологичен център земетресението е било с магнитуд от 4,7.
Засега няма съобщения за пострадали хора и щети.

Title Тежки тренировки за "Лудогорец" в Турция:
Футболистите на "Лудогорец" стартираха тренировките на своя подготвителен лагер в Турция. Състава воден от Игор Йовичевич се подготвя за предстоящата среща с "Мидтиланд" от основната схема на турнира Лига Европа. "Лудогорец" приема датчаните на 23 януари от 22 часа. "Доста изморени сме. Беше интензивна тренировка. Продължаваме да се готвим за предстоящите мачове. Успех. Само Лудогорец", заяви Георги Русев.
Капитанът на ампионите Якуб Пьотровски също говори за старата на подготовката: "Има микс от всичко. Като цяло вършим добра работа. Имаме преходни моменти, но това е само началото. Върнахме се към своя ритъм и сега е време за тренировки. Имахме нужда от почивка, защото изиграхме много мачове последните месеци".

Title Надежда Ковачева: Наказанията за катастрофа с жертва да са поне 4 години затвор:
Поне 4 години затвор да е наказанието при катастрофа с починал, станала по вина на шофьора. Така присъдата ще е ефективна. Такава промяна в Наказателния кодекс поиска на дискусия в парламента адвокат Надежда Ковачева. По закон всяко наказание на човек с чисто досие до 3 години е условно. 
Ковачева поиска условните присъди да са изключение и да се налагат само при множество смекчаващи обшбствоятелства. Адвокатката настроя да има и Институт на вещите лица, както и регистър на системно каращите пияни и дрогирани. Освен това трябвало в методиката за вземане на проба за дрога да за легне освен кръв и урина и кичур коса.
Проф. Станимир Карапетков, който е председател на Съюза на автотехническите експерти, изтъкна, че има около 20 добри експерти. Останалите не ставали. Затова той също поиска Институт на вещите лица. Според него експертите трябвало да изнасят доклади, а не да ги разпитват в съдебна зала. Посочи, че заради грешки в квалифицирането на закона, направени от прокурора в обвинителия акт, ставали проблеми по време на делата и дори се стигало до оправдаване на виновни шофьори. Карапетков обясни и че само у нас имало тройни експертизи. Трябвало да обвинява на колеги чужденци какво е това. 

Title Наско Сираков: Разгледахме много треньори, но Хулио е точният за "Левски":
В "Левски" са разгледали десетки кандидатури за нов треньор. Това стана ясно от изказването на мажоритарния собственик на клуба Наско Сираков. 
Той говори при представянето на новия треньор на "сините" Хулио Веласкес. По думи на Сираков испанецът не е бил първият вариант за наставник. Но с него начело "Левски" щял изградим своя футболен проект.
"Ако ви кажа, че това е първият и единствен вариант, ще излъжа. Много бързо се разбрахме. Няма спор, че разглеждахме и други кандидатури, изгледали сме над 100 мача. Ние сме убедени за нас си, че с Хулио можем да градим нашия футболен проект. Изключително сме доволни, че той е тук. Начинът, по който играят отборите на Хулио, ме впечатли най-много. Имам футболни хора приятели в Испания и съм се допитал до повечето от тях. Няма човек, който да не изрази положително мнение за Хулио. Не се съмнявам в работата му, пожелавам му малко късмет", заяви Сираков.

Title Патриархът води  водосвета на бойните знамена в София (Снимки):
Ритуал по водосвет на бойните знамена и знамената светини на Българската армия за Йордановден се проведе на площад "Свети Александър Невски" в София.
Той беше отслужен от Негово Светейшество Българския патриарх и Софийски митрополит Даниил, в съслужение със свещеници от Българската православна църква.

В ритуала участва президентът и върховен главнокомандващ на Въоръжените сили Румен Радев. На церемонията присъства вицепрезидентът Илияна Йотова. Там са премиерът Димитър Главчев, председателят на Народното събрание Наталия Киселова, кметът на София Васил Терзиев и др. Президентът ще приеме почетния строй на представителните части на Българската армия и ще положи венец пред паметника на Незнайния воин.
Тази година са включени знамената-светини на Тринадесети пехотен Рилски полк, Петнадесети пехотен Ломски полк, Двадесет и трети пехотен Шипченски полк, Тридесети пехотен Шейновски полк, Шести пехотен Търновски полк, Двадесет и четвърти пехотен Черноморски полк, Двадесет и пети пехотен Драгомански полк и щандартът на Първи конен полк, както и бойните знамена на Националната гвардейска част, Военната академия „Г. С. Раковски", военните формирования 44 510 – София, 22 320 – Божурище, 28 860 – Горна Малина, 24 900 – Враждебна и на представителните знамена на видовете въоръжени сили, посочиха от военното министерство.
Title "Ювентус" иска Араухо от "Барса" под наем:
Защитникът на "Барселона" Роналд Араухо може да премине в "Ювентус" през януарския трансферен прозорец. "Бианконерите" търсят заместници на дългосрочно контузените защитници Бремер и Хуан Кабал, докато Данило може да бъде освободен този месец преди изтичането на договора му през лятото.
"Юве" иска и Давид Ханко от "Фейенорд", но неговата трансферна цена е 30 милиона евро. Според "Гадзета дело Спорт", Араухо може да заиграе в Торино под наем. 
Уругвайският национал се появи само веднъж през този сезон, изигравайки пълни 90 минути при победата с 1:0 над "Барбастро" за купата на Испания в началото на януари, след сериозна контузия, която го извади от състава за първата половина на този сезон.

Title Новият треньор на "Левски": Ще съм щастлив с работата си да зарадвам феновете:
Ще съм щастлив да работя по начин, по който да зарадвам "сините" фенове.
Това заяви на пресконференцията при представянето си новият старши треньор на "Левски" Хулио Веласкес. Вчера испанецът, който е на 43 г. подписа договор със "сините" до лятото на 2026 г. Един от големите проблеми на неговия предшественик Станислав Генчев бе именно, че феновете не харесваха стила му. 
"За мен е удоволствие да бъда тук днес. Доста бързо се случиха нещата между мен и клуба. Влязохме в контакт и за 2-3 дни си стиснахме ръцете. Това ми бе необходимото време, за да можем аз и моят щаб да анализираме "Левски" и българското първенство. Разбира се, запознавайки се с тези факти, аз съм наясно с предизвикателствата. Идвам тук с желание за работа. Изключително съм щастлив, че ще бъда част от синьото семейство и се надявам да оправдая очакванията на феновете. Като треньор на мен ми е приятно да бъда в отбор, чиято цел е да бъде в челните места на класирането. Благодарен съм на ръководството, че избраха мен и моя щаб. Убеден съм, че с работа и страст ще постигнем резултатите, които са заложени пред нас за следващите 18 месеца", започна Власкес.

"Имал съм късмета да бъда треньор в Испания, Италия, Нидерландия и Португалия. Смятам, че това е добавена стойност към кариерата ми, защото в тези първенства се работи по различен начин. Разбирам, че футболът е футбол, но във всяка различна държава има специфични детайли. Уверявам ви, че аз съм треньор, който работи със страст, така че ми харесва как се живее с футбола в България.
"Левски" е изключително голям клуб. Приех това предизвикателство, защото вярвам в играчите, които са тук. Имал съм и друг път случаи да пристигам в отбор в средата на шампионата. Това се случи в Нидерландия и тогава също заминахме бързо на подготовка в Турция.
Дошли ме тук с позитивно отношение, да работим със страст, заредени сме с положителна енергия. Гарантираме, че ще се вложим в работния процес. Намираме се на място, където без съмнение се търси постигането на високи резултати. Винаги съм се съобразявал с обстановката, в която пристигам и играчите, които са в отбора. Аз обаче предпочитам офанзивен стил, да бъде моят отбор активен със и без топка.
Обичам да сме доминиращи, да играем с топката и да гледаме към вратата. Искам ясна визия за развитието на атаките, но също така знам, че трябва да има равновесие в двете фази от играта, както и в движението без топка. Трябва да се играе на висок ритъм, да се провокират грешки на противника и да не ги чакаме. Искам да водя отбор със страст, енергичен, играещ на високо темпо. За мен е фундаментално нашите привърженици да се гордеят и идентифицират със стила на отбора", каза още специалистът.

Title Бъдещ разузнавач спаси кръста под Царевец:
19-годишният Калоян Калчев от Ямбол спаси богоявленския кръст от водите на река Янтра под Царевец.
Той е курсант, специалност Разузнаване в Националния военен университет и късметът му се усмихна от първия път. "Усещането е невероятно. В Търново скачам за пръв път, веднъж съм го правил като ученик в Ямбол. Пожелавам си всички хора да са здрави, да мислят за бъдещето си и България да пребъде", каза младежът под възгласите на мокрите си колеги, дошли за благословията на Никополския епископ Матей.
54 мъже и момчета, 25 от тях курсанти в НВУ, се хвърлиха да извадят кръста на Йордановден. След кратка схватка в ледените води на Богоявление, разпятието се озова в ръцете на бъдещия разузнавач, който го поднесе на останалите да го целунат за здраве.
Калоян и останалите смелчаци бяха поздравени от кмета на града Даниел Панов, който поощри късметлията с парична награда, както и от началника на НВУ бриг.ген. Иван Маламов.  

Title Мъж е с изгаряния по тялото след взрив на газова бутилка в Мадан:
Мъж е пострадал при взрив на газова бутилка в гараж в Мадан, съобщиха от пресцентъра на Областната дирекция на МВР.
44-годишният жител на града първоначално е прегледан в Многопрофилната болница за активно лечение „Д-р Братан Шукеров" – Смолян, след което е транспортиран в Университетската многопрофилна болница за акитвно лечение „Св. Георги" – Пловдив. Мъжът е с изгаряния по цялото тяло, но няма опасност за живота му, предава БТА.
Газовата бутилка е била включена към печка за отопление в дървен гараж и се предполага, че пострадалият е запалил вътре цигара, съобщи районният прокурор на Смолян Татяна Найденова.
Тя допълни, че по случая е образувано досъдебно производство и предстои да бъдат изяснени причините за произшествието.

Title 56 скочиха за кръста в Бургас, извади го 18-годишен ученик от математическата гимназия (Видео, снимки):
56 скочиха за кръста в Бургас. Те са на възраст от 16 до 72 г. Има учител, пожарникар, ученици и IT специалисти. На церемонията присъстват кметът Димитър Николов и обрастният управител Мария Нейкова.
След освещаването на кръста от Сливенския митропорит Арсений, светнята беше хвърлена в морето от моста в морската градина. На място във водата имаше и екип от водолази. 
Кръстът беше изваден от 18-годишния Калин Узунов. Той е ученик в математическата гимназия в Бургас и си пожела здраве. 
На 6 януари Православната църква чества Богоявление, Йордановден. Според православния календар празникът ознаменува кръщаването на Исус Христос от Йоан Кръстител в р. Йордан. По традиция на този ден навсякъде, където има водоем, се извършва ритуалното хвърляне на кръста от местната църква, а мъжете се надпреварват да го извадят.

Title Три коли горяха в Благоевград:
Три коли горяха в Благоевград, съобщиха от полицията. Около 02:32 часа е получен сигнал за пожар в лек автомобил "Ауди" в района на ул. "Даме Груев" в гр. Благоевград.
Погасен от екип на РСПБЗН-Благоевград. Засегнати са и два съседни автомобила. Причините за пожара и стойността на нанесените щети са в процес на установяване.

Title Главчев: Надявам се, че до великденската си ваканция депутатите ще приемат бюджета:
„Изпълнихме нашето задължение съгласно Закона за публичните финанси, внесохме бюджет, оттам нататък имат поне три възможности - да го прекроят, приемат или отхвърлят", каза премиерът Димитър Главчев.
Видяхме, че това не се случи. Надявам се, че до следващата си ваканция – която е по Великден, ще го приемат. В последния ден на миналата година внесохме специален закон, който да регламентира събирането на приходи и изразходването на разходи. Тоест, дадохме възможност да се получат доходите, които са предвидени", заяви премиерът Димитър Главчев навръх Богоявление.
Той изрази надежда, че все пак ще има редовен кабинет и няма да се стигне до нови избори. „Още не е започнала процедурата по връчване на мандати. Рано е да се говори за избори", поясни министър-председателят.

Title Дядо и непълнолетен пребиха жестоко мъж в дома му и взеха 35 лв.:
Дядо и непълнолетен пребиха мъж в дома му и му отнеха 35 лв. След незабавно проведени издирвателни мероприятия, от полицейски служители на РУ-Сандански са задържани непълнолетен младеж и 83-годишен мъж и двамата от с. Микрево, общ. Струмяни.
В обедните часове на 3 януари двамата са влезли в жилище в с. Горна Крушица, общ. Струмяни и употребявайки физическа сила са отнели от 66-годишния обитател на дома сумата от около 35 лева. Мъжът е пострадал с травма на главата и счупени ребра. Извършителите на деянието са задържани със заповед за задържане до 24 часа. За случая е уведомена компетентната прокуратура и е образувано досъдебно производство.

Title 6-годишно дете почина в дома си в Разлог:
6-годишно дете почина в дома си в Разлог. Около 21:30 часа на 04.01.2025 г. в РУ-Разлог е получено съобщение от ФСМП-Разлог, че са констатирали смъртта на 6-годишно момче.
То е било доведено в спешния център от негов родственик. При извършения първоначален оглед не са констатирани данни за физическо насилие.
Назначена е аутопсия за установяване на точната причина за смъртта на детето. По случая е образувано досъдебно производство.

Title Жертвите на нападението в коледния базар в Магдебург станаха шест:
Броят на жертвите на нападението срещу коледен базар в германския град Магдебург миналия месец нарасна на шест, след като по-рано днес бе съобщено, че една от пострадалите жени е починала от раните си, предаде ДПА, позовавайки се на изявление на прокуратурата.
52-годишна жена е починала в болницата, съобщи говорител на прокуратурата в Наумбург, провинция Саксония-Анхалт, предава БТА.
При нападението на 20 декември 50-годишен мъж се вряза с автомобила си в множество хора на коледния базар в Магдебург. При нападението бяха убити петима души, сред които 9-годишно момче и четири жени на възраст между 45 и 75 години. Съобщава се за най-малко 299 ранени.

Заподозреният, гражданин на Саудитска Арабия, пристигнал в Германия през 2006 г. и получил разрешение за постоянно пребиваване, е бил идентифициран само като Талеб А. съгласно германските закони за защита на личните данни. Той бе задържан малко след нападението. Преди това в периода април 2023 г. до октомври 2024 г. той е участвал в седем следствени производства - той е бил ищец по пет дела и обвиняем по две.
От 2020 г. Талеб А. е работил като лекар в психиатрична болница в град Бернбург, южно от Магдебург. Негови пациенти са били наркомани, извършили престъпления.
Властите отбелязаха, че той не отговаря на обичайния профил на извършителите на екстремистки нападения. Мъжът описва себе си като бивш мюсюлманин, който е силно критичен към исляма, а в социалните мрежи е изразявал подкрепа за крайната десница.
Според прокуратурата в Наумбург следователите трябва да възложат експертиза, за да установят дали заподозреният е психично болен.
Разследват се и разпоредбите за сигурност на коледния базар. Според вътрешното министерство на провинцията пътищата до него не са били обезопасени със стоманени вериги, а полицейският автомобил е бил паркиран на метри от предвиденото място.

Title Румен Радев: Ще дам още няколко дни на партиите за мандата:
„Ще дам още няколко дни на политическите партии с надеждата преговарящите да осъзнаят, че отговорността им е пред целия български народ". Така президентът Румен Радев отговори на журналисти на въпроса, кога ще връчи първия мандат за съставяне на правителство.
Папката с първия мандат трябва да отиде в най-голямата парламентарно представена партия ГЕРБ-СДС. След като преговорите между партията на Борисов, ДБ, „БСП-Обединена левица" и ИТН продължиха и по време на празниците, в неделя вечер стана ясно, че те приключват без успех.

“Призовавам политическите партии да спрат да си играят със съдбата на хората и с бъдещето на страната. Предоставих достатъчно време, за да могат да изпълнят своята отговорност. Но ей така с лека ръка да задраскаш всичко и да хвърлиш страната в поредните предсрочни парламентарни избори, при толкова много висящи кризи, е тотална демонстрация на безотговорност”, категоричен бе президентът.
“Основният приоритет за Европа е гарантирането на сигурността в една все по-размирна обстановка. Повишава се вниманието към боеспособността на въоръжените сили. Това важи с особена сила за България. Наред с изпълнението на модернизационните проекти, първи приоритет трябва да бъде инвестицията в хората. Очаквам Народното събрание и правителството да изпълнят поетия ангажимент за повишаване на заплащането на военнослужещите. И това да бъде първата стъпка от една цялостна програма", каза още Радев.
А изборът на нов главен прокурор, държавният глава коментира така: "Аз вече заявих, че този Висш съдебен съвет нееднократно показа, че е изтъкан от зависимости и е подвластен на политическа конюнктура. Още повече той е с изтекъл мандат".

Title Инженер спаси богоявленския кръст в Смолян:
36-годишният Христо Герджиков извади Разпятието от река Черна в Смолян. За кръста, хвърлен от епископ Висарион, в реката нагазиха 4 души. Герджиков е инженер. Той пожела здраве на всички. Инженерът улавя Разпятието за трети път в живота си. Ритуалът се провежда и в кварталите "Устово" и "Райково".
Празникът на Кръщението Господне беше отбелязан тържествено в родопския град. В църквата "Св.Висарион Смоленски" бе отслужена Света Божествена литургия за Йордановден. След епископ Висарион и свещеници извършиха Велик Богоявленски водосвет пред катедралния храм. Осветени бяха и бойните знамена на 101-ви алпийски полк. Кметът на Смолян Николай Мелемов поздрави присъстващите и военните по повод големия празник и пожела със осветената вода на Богоявление всеки да приеме здраве и дълголетие.
Литийното шествие до моста на р. Черна край Авторемонтния завод бе предвождано от общинския духов оркестър. С участието на почетен караул по-късно бяха поднесени и венци пред паметника на Христо Ботев на площад "Свобода" по повод 177 години от рождението му.









Title Дванадесетокласник хвана кръста в Марица в Пазарджик:
Дванадесетокласникът Станислав Бангеев, ученик в Езиковата гимназия " Бертолт Брехт" в Пазарджик, хвана богоявленския кръст във водите на река Марица на Йордановден. Младежът за първа година участва в християнския ритуал.
Над 40 бяха ентусиастите, които се хвърлиха в студените води на реката, за да се преборят за божието разпятие. Край моста на Марица се бяха събрали над 300 души, дошли да уважат ритуала.
Час преди това миряни, сред които и областният управител на Пазарджик Валентина Кайтазова и кметът на общината Петър Куленски, почетоха тържествената литургия за Богоявление, отслужена от свещеници в катедралния храм "Успение на Света Богородица". От църквата тръгна и литийното шествие, което пое към брега на Марица, под тържествения звън на храмовите камбани.

Title И в Лос Анджелис отбелязаха Йордановден с  водосвет и хвърляне на кръста:
Консулството на България в Лос Анджелис, щата Калифорния, съобщи, че водосвет и "спасяване" на кръста са били отслужени и на кея в Санта Моника.
Йордановден е почетен от десетки хора в американския град, а обредите са изпълнени от новопристигналия отец Марко.
Кръстът е бил спасен от 14-годишния Тео Михалев, възпитаник на българското училище "Св. св. Кирил и Методий" в града.

Title Учени разкриха, че разказването на истории може да е ключът към качествения живот:
Учени разкриха пряка връзка между разказването на истории и усещането за смисъл и качество на живот, съобщи Физ.орг. Проучването, проведено в Израел и САЩ, показва, че хората, които умеят да разказват истории, имат по-пълноценен живот и по-ясно усещане за цел, предава БТА.
За целите на проучването изследователите оценяват уменията на участници да разказват истории чрез тяхната самооценка, обратна връзка от връстници и мненията на непознати, които са слушали техните разкази.

Едновременно с това учените събрат данни за цялостното качество на живот на участниците и способността им да се фокусират върху детайлите, които ги заобикалят.
Според новото изследване хората, които много добре разказват истории изпитват дълбоко чувство за смисъл и имат ясна представа за посоката на живота си.

Резултатите от проучването показват, че това умение е силно изразено сред интровертните хора, за които разказването на истории е мощно средство за себеизразяване. Според изследователите това предполага, че тази способност може да е и важен инструмент в професионален и организационен контекст.

Проучването разкрива важни изводи за мениджърите и компаниите. На съвременното работно място, където ангажираността, мотивацията и благосъстоянието на служителите са от решаващо значение за успеха, развиването на уменията за разказване на истории сред служителите може да допринесе за изграждането на екип, ефективна комуникация и сътрудничество.
Учените установяват, че разказването на истории дава ясно изразено предимство на интровертите, като им позволява да се интегрират и да изразят по-добре своите уникални силни страни.
„Резултатите от изследването показват, че разказването на истории е не само инструмент за личностно усъвършенстване, но и ключ към организационния успех. Способността да се разказва ефективно и убедително, позволява на хората да се радват на по-пълноценен живот и помага на компаниите да развиват сплотена, иновативна и приобщаваща култура, което допринася за техния дългосрочен успех", каза професор Рон Шахар от университета „Райхман" в Херцлия, Израел.
Изследването е публикувано в списание The Journal of Positive Psychology.

Title От днес събират предложения за думи на годината:
От днес до 10 януари се събират предложения за четвъртото издание на кампанията „Думи на годината с „Как се пише", съобщават организаторите.
Жури, съставено от д-р Павлина Върбанова, доц. Георги Лозанов, Веселина Седларска, Доротея Николова, д-р Иван Ланджев и Стефан Попов – Чефо, ще избере десетте най-запомнящи се думи и изрази. Финалното гласуване за излъчване на първите три ще се проведе чрез анкета на сайта „Как се пише" между 13 и 18 януари.
Резултатите ще станат ясни на 20 януари, предава БТА.
Добре е да се чуе гласът на хората – особено в тези турбулентни времена, смятат организаторите на инициативата – д-р Павлина Върбанова, която е създателка на „Как се пише", и Доротея Николова, учителка по български език и литература и журналистка. Те допълват, че и в геополитически план и у нас хората са силно разединени и търсенето на път едни към други става от първостепенна важност за запазването на възможността да живеем в общност.

„Вече трета година сме в политическа криза и нестабилността ни се отразява все по-силно. Трябва да потърсим допирните си точки, а не да настояваме на разделителните си линии", казват още те. По думите им е важно и новите поколения да се включат в този диалог и да поемат своята отговорност за изборите, които правим като общество.
Кампанията „Думи на годината с „Как се пише" отново включва анализ на медийното съдържание на български език. Ще бъде представена класация на най-употребяваните знакови думи в средствата за масова информация, както и рейтинг на личностите според споменаванията им в медиите.

Title Все още не се знае кои са бебетата, "участвали" в клипа с танцуващите акушерки:
Тази сутрин молба за напускане на болница „Д-р Иван Селимински" е подала медицинския асистент Ралица Недева, която е танцувала в скандалния клип с бебета по време на дежурство в отделението по Неонатология. Това обяви директорът на болницата д-р Васислав Петров. Молбата е подадена лично. От днес в болницата се очаква да започне проверка от Министерство на здравеопазването, разпоредена лично от министър Галя Кондева. Районната прокуратура днес се самосезира по медийни материали по случая. Ще се проверяват дали с действията си двете медицински лица са застрашили живота и здравето на бебетата. В момента върви и вътрешна проверка в отделението, съобщава БНТ.
"Днес съм изискал рапорти и писмени обяснения от дежурния персонал тогава, от началника на отделението, от старшата медицинска сестра. Това, което за сега сме уточнили, че към та дата в отделението, става дума за 27-ми, когато е направен този клип, на тази дата в отделението е имало 16 деца, 8 от които са били във физиологичния сектор всъщност, където е сниман този клип. Към този момент не можем да кажем кои са децата, защото самата здравна асистентка каза, че не знае кое дете е взела, когато се е снимала. Така, че ние продължаваме да правим нашите проверки, за да уточним действително кои са били тези деца".

Title Нови високоскоростни жп линии свързват Хонконг с Шаанси и Хубей:
Две нови високоскоростни железопътни линии вече свързват Хонконг със Сиан и Ухан, подобрявайки значително транспортните връзки между специалния административен район и континенталната част на страната, съобщи Радио Китай.
Първият влак отпътува от Сиан в 11 ч. сутринта вчера, а от Ухан – в 4 ч. следобед. Пътуването между Хонконг и Сиан отнема под 11 часа, докато от Ухан до Хонконг времето е под 5 часа.
Хонконг навлезе в ерата на високоскоростните влакове през 2018 г., когато беше открита линията Гуанджоу-Шънджън-Хонконг. Като цяло до 2030 г. Китай планира да увеличи дължината на железопътната си мрежа до 60 000 км. Към края на вече миналата 2024 г. в страната има над 48 000 км функциониращи високоскоростни жп линии.

Title Задържаха баща и тримата му синове след побой в Перник:
Четирима души са задържани за скандал и побой в Перник, съобщиха от полицията. Инцидентът е станал на 3 януари малко преди 21.00 ч., в пернишкия кв. „Рудничар“.
Няколко човека влезли в саморазправа, която по-късно прераснала в сбиване. Пострадал е 21-годишен местен жител, който е със счупен нос и избити зъби.
След свадата участниците са напуснали местопроизшествието и се укрили, съобщи bTV.
Последвали оперативно-издирвателни действия на служители от Първо РУ.  „Белезниците щракнали“ около ръцете на четирима души – 45-годишен и синовете му на 19 и 21 години, както и 24-годишен. Задържани са за срок до 24 ч. и причините и съпричастността им към случилото се са в процес на установяване.
 Образувано е досъдебно производство, работата по което продължава под надзора на прокуратурата.


Title Българка в Германия е намушкана три пъти в шията, парализирана е:
43-годишна българка е намушкана три пъти във врата пот своя приятел, с когото живеят в Германия.
В края на миналата година в Германия е задържан 57-годишният българин Николай Д. за престъпление, извършено в средата на ноември, съобщи германското издание Bild.
Разследването е доказало, че мъжът, който живее в Хамбург, е бил на гости в Хановер на своя приятелка българка – 43-годишната Анка А.
Не е ясно дали срещата между двамата е била, за да се разделят, или за сдобряване. Разговорът явно е прераснал в спор.
През нощта ситуацията ескалирала и разгневеният мъж, вероятно под въздействието на алкохол, е нападнал жената с нож и я намушкал три пъти в областта на шията.
След нападението 57-годишният Николай е изчезнал. Анка А. е открита в безпомощно състояние и е откарана в лечебно заведение.
Лекарите установили, че ножът е засегнал гръбначния стълб и е прекъснал нервни окончания. Според информация на Bild 43-годишната жена вече не може да се движи от врата надолу и не може да говори.
Заподозреният за престъплението 57-годишен мъж е задържан преди две седмици и му е повдигнато обвинение за опит за убийство.
Не е ясно дали състоянието на Анка А. ще се подобри, много вероятно е тя да остане парализирана, пише бТВ.

Title Керемедчиев: Русия и Украйна използват всички резерви за последен щурм в двете посоки:
„И двете страни усилено се готвят за встъпването в длъжност на Доналд Тръмп и използват всички резерви за последен щурм в двете посоки". Това  коментира бившият зам.-министър на външните работи Милен Керемедчиев в ефира на предаването „Твоят ден" по NOVA NEWS.
„През 2024 г. руските войски направиха сериозно навлизане в украинска територия. През август и септември те превзеха 5,5 пъти повече територия, отколкото през цялата 2023-та. Тоест 2024 г. беше доста активна за руската армия, която с огромни жертви – над 1000 убити и ранени на ден от руска страна, успя да напредне, така че да достигне до заветните си цели – максималното превземане на трите области, които искат да са част от преговорния процес", коментира Керемедчиев.

„Украйна от своя страна, след атаката, която направи в Курска област, загуби голяма част от силите си, тъй като руските войски се прегрупираха, но все още не са ги изтласкали. В момента това, което прави Украйна, е да събира последните си елитни части и да ги изпраща отново в Курска област. Това е много рисковано действие, защото така се оголва фронтът за продължаващо настъпление на руската армия", коментира Керемедчиев.
Според него желанието на Русия е до края на месеца и началото на следващия да превземе колкото може повече територии, а Украйна иска да навлезе колкото може по-навътре в Курска област, до момента в който започне натиск от страна на Белия дом и най-вече - на президента Тръмп, за урегулиране на конфликта.
„Украйна играе доста рисковано, защото получава последните възможни средства от администрацията на Байдън", коментира Керемедчиев. По думите му Тръмп и неговата бъдеща администрация са критични за помощта на САЩ към Украйна. „За тях това е огромен ресурс, който хабят. Тръмп постоянно казва, че това си е европейски проблем", коментира Керемедчиев. Той отбеляза, че все пак САЩ имат много сериозни лостове за натиск и върху Русия, и върху Украйна.
Керемедчиев смята, че през 2025 г. двете страни ще бъдат по-близо до спиране на бойните действия и започване на преговори.

Title Атанас Пеканов: България ще изгуби 9 млрд. евро по ПВУ и други проекти:
По ПВУ бяха заложени проекти за модернизация на електропреносната мрежа, но към момента тези средства не са поискани от България. Те ни чакат, но няма време за реализация. България ще изгуби 9 млрд. евро по ПВУ и други проекти. Това каза бившият вицепремиер по управление на европейски средства в служебния кабинет „Донев" Атанас Пеканов в ефира на предаването „Твоят ден" по NOVA NEWS.
„Ако има служебен кабинет, той няма да свърши необходимата работа – приемане на реформи в парламента. Правителството има пасивно отношение и към Плана за възстановяване и устойчивост. По време на разговорите за редовен кабинет също не видях достатъчно желание. Либерализацията на пазара на ток за битовите потребители няма да се случи", смята Пеканов.

По негови думи, на фона на големите турбуленции в световен мащаб, получаваме новини като тази, че след месец и половина очакване пак няма да се сформира правителство. „Ситуацията е катастрофална. Трябва да си дадем сметка, че изборите се правят, за да произлезе нещо от тях. Прекалената хиперболизация на политическия конфликт между партиите доведе до това, че не може да се стигне до споразумение и всички избиратели са разочаровани", смята Пеканов.
Бившият вицепремиер смята, че бюджетът е неприемлив. "България в момента не е изправена пред фискална криза, но дефицитът е проблем, тъй като е структурен – всяка година ще се повтаря", подчерта той. И допълни, че точно това рано или късно ще доведе до фискални проблеми.
Пеканов посочи, че краткосрочно няма риск за социалните плащания, „тъй като държавата има буфери, но те с времето изтъняват".
По темата за влизането в еврозоната той смята, че България трябва да поиска втори конвергентен доклад. „Но дали европейските институции ще бъдат благоразположени да кажат „да", при положение че не знаят кой ще е министър на финансите след шест месеца, кой ще е премиер, какво ще е парламентарното мнозинство?", коментира той. По негови думи България ще приеме еврото най-рано през 2026 г.

Title Задържаха извършител на грабеж в Лом:
Служители на РУ Лом задържаха извършител на грабеж в крайдунавския град. На 03.01.2025 г. в 14,12 ч. в РУ Лом постъпил сигнал за възникнал инцидент между мъж и две жени в района на аптека в град Лом. На място незабавно бил изпратен дежурен автопатрул на РУ Лом. При пристигане на място служителите установили, че същия ден 31-годишен рецидивист от крайдунавския град се срещнал с две жени – на 45 г. и 51 г., като с първата до скоро съжителствал на семейни начала. Мъжът поискал от 45-годишната жена 1 200 лв и личната й карта, но тя не разполагала с парите и отказала да предаде документа си за самоличност. Нападателят издърпал портмонето й, то паднало на земята и съдържанието му се разпиляло. По-възрастната жена направила опит да подаде сигнал на телефон 112 с мобилния си телефон, при което мъжът го издърпал от ръцете й и побягнал. Впоследствие 31-годишният е установен и доведен в РУ Лом, където е задържан за 24 часа. По случая са извършени редица процесуално-следствени действия. Образувано е досъдебно производство по чл. 198 от НК.

Title Проф. Галин Цоков в Пловдив: Ремонтират се 128 учебни заведения:
До края на 2026 г. основно ще бъдат ремонтирани 128 учебни заведения по Плана за възстановяване и устойчивост, обяви в Пловдив просветният министър Галин Цоков. Той присъства на откриването на ОУ "Антим Първи", което претърпя пълно обновяване. По думите на министъра в Пловдив ще бъдат преобразени и други училища.
Кметът Костадин Димитров допълни, че в момента тече ремонт на СУ "Пейо Яворов", а в "Свети Седмочисленици" се изгражда нов физкултурен салон."С обновяването на училищата и изграждането на нови детски градини и ясли ще бъде значително повишено качеството на образователната система", убеден е той.Заместникът му Владимир Темелков уточни, че тече обществена поръчка за изграждане на нова сграда на ОУ „Княз Александър"."Очакваме в три други училища да бъдат избрани изпълнители, за да започнат ремонтите. В същото време започнахме изграждането на нова детска градина в район „Южен". Целта е не само да преминем на едносменен режим на обучение, но и децата да учат в модерна и безопасна среда", каза той.

Title Мащабна операция срещу наркотрафика в 77 окръга на Турция:
Турските власти са конфискували 839 кг наркотици и 1 168 042 броя наркотични таблетки в операции под кодовото название „Наркокапан-5“ в редица окръзи на страната. Това съобщи турският  министър на вътрешните работи Али Йерликая в социалните мрежи, цитиран от турската национална радиотелевизионна корпорация ТРТХабер, предаде БТА.
Операциите са били проведени в продължение на две седмици  в 77 от общо 81 окръга на страната, сред които Анкара, Истанбул, Измир, Газиантеп, Кония и Адана.
Задържани били 1713 души по подозрения за търговия с наркотици.
Операциите са били осъществени координирано с републиканската прокуратура и регионалните Дирекции за борба срещу наркотрафика и организираната престъпност към Генералната дирекция по сигурността.

Title Режисьорът Джеф Бейна, който беше открит мъртъв в дома си, се е самоубил:
Американският режисьор Джеф Бейна (47 г.), който беше открит мъртъв в дома си в Лос Анджелис в петък, 3 януари, се е самоубил, предадоха Асошиейтед прес и Ройтерс, като цитираха Службата за съдебна медицина на окръг Лос Анджелис.
Причината, довела до смъртта на твореца, е "обесване", съобщи Ройтерс, като се позова на доклад на съдебен лекар, предава БТА.
Той се изявяваше в независимото кино и беше съпруг на актрисата Обри Плаза (40 г.) от сериала "Паркове и отдих".
Джеф Бейна е съсценарист на филма на Дейвид Ръсел от 2004 г. "Обичам зелените площи". Той е сценарист и режисьор на пет филма, предимно черни комедии. Обри Плаза участва в режисьорския му дебют - зомби комедията "Живот след Бет" от 2014 г., а също в "Малките часове" и Spin Me Round.

Title Малък коалиционен партньор - вижте как го нарисува Анри Кулев:









Title Машина на времето: 19.09.2011 г. Троен разстрел за триетажна къща в Ябланица:
Тройния убиец - така Гаврил Вулов Петков ще остане в паметта на хората в Ябланица. 73-годишният мъж гръмна трима, тежко рани жена и подпали триетажната си вила. Разстрелът е брутален и с хладнокръвна жестокост.
По чудо оцелява само Ненка, жена на Иван - убития племенник на екзекутора. В топлата вечер седели с приятелката ѝ Боряна и си говорели. Компания им правели Иван и по-малкият им син Теодор. Видели, че Гаврил минава по улицата, но не обърнали внимание. Не след дълго той влязъл, насочил се първо към Ненка, хванал главата ѝ и я прострелял в скулата. “Ей сега ви е..х майката”, казал преди да гръмне племенника си Иван в краката. “Бягай!”, успяла да викне Ненка на 15-годишния Теодор и се свлякла в кръв. Момчето рипнало и влязло в къщата, но убиецът го застигнал и забил куршум в сърцето му.

Освирепелият прекрачил трупа на момчето, търсейки следващата жертва, сестра си Цветана. Хладнокръвно насочил пистолета и към нея. Възрастната жена рухнала на пода. Отвън ранената Ненка стенела, но нямало кой да я чуе.
21-годишният Мариян, по-големият син на Иван и Ненка, нещо търсел в компютъра си, когато затрещели изстрелите. Веднага дотърчал от втория етаж и замръзнал. Мълчаливо Гаврил насочил дулото към младежа. Дръпнал спусъка, за щастие, оръжието засякло. От ужас Мариян не можел да помръдне, но долетял гласът на все още живия му баща Иван: “Бягай, сине.” Това извадило момчето от вцепенение и то хукнало през прозореца. Гаврил стрелял втори път, не могъл да улучи.
Сетне се върнал при жертвите си, за да ги довърши. Сатанинска омраза движела ръката му, когато стрелял пак и пак в племенника си и жена му. А докато куршумите се сипели като градушка, под масата се криела застиналата в безмълвен ужас Боряна. 70-годишната Цветана била жива и тихо нареждала: “Олеле, братко, какво направи.”

Причина за тройното убийство е 3-етажна къща на баира.
Гаврил имал двойно гражданство - българско и швейцарско. Забегнал още по Тодор-Живково време. Преди около 40 години работел като шофьор в “Геоложки проучвания” в Долни Дъбник. Отивайки на екскурзия в алпийската държава, решил да не се връща в България, тук оставил жена и невръстен син.
За живота си зад граница Гаврил мълчал. Мълвата обаче говори, че натрупал състояние, имал имоти, хотели и ресторанти. И жена май имал, но никога не бил я довеждал. Завърнал се окончателно през 2007 г. 17 години по-рано - през 1990 г., купил за 10 хил. марки вилата на ул. “Пали лула” 2 и я приписал на сестра си Цветана. След доста интриги и разправии на 25 април 2005 г. тайно от другите я прехвърлил на племенника Иван и настоял да не казва на близките си. Но след време ѝ сложил катинар и никой нямал достъп до нея.
Гаврил натрупал злоба към близките си, защото те не оценили щедрия му жест. Вероятно в огорчението си почнал да крои пъкления план за отмъщение, но дали това е така, няма да стане ясно. Истината си е отишла заедно с убиеца.












Издирват убиеца и в чужбина, след 10 месеца намират тялото му до партизански паметник
Зверското престъпление вдигна на крак полицията в Ловешка и съседните области. Проверявани бяха коли по пътищата, усамотени колиби и вили, всички възможни места, където Гаврил би могъл да се укрие. Допускаше се, че е преминал границата и е в чужбина. Издирваха го и с европейска заповед.
Развръзката настъпи на 29 юли 2012 г. - близо 10 месеца след разстрелите, когато тялото му бе намерено близо до партизански паметник по пътя за село Добревци. Подробности около подготовката на престъплението, къде се е крил, кой го е снабдявал с храна - всичко излиза наяве, когато откриват последното му скривалище. То е в необитаема къща в местността Цоловци между Ябланица и Добревци, собственост на англичанина Кристофър Тайлър. Сред личните вещи на Гаврил открили и два джиесема. Разпечатки на разговорите отвеждат разследващите до хората, с които той е контактувал преди и след екзекуцията.
През цялото време, докато го търсеха в Холандия, Франция и Англия, Гаврил бил само на няколко километра от мястото на престъплението - първо се скрил във вилата на своя приятел от детинство Илко Маринов в Добревци. До мъжа, който живее в Ботевград, разследващите стигнали, чрез мобилните телефони, ползвани от Гаврил.
А в последното му скривалище били намерени дамски перуки, женски дрехи, пишеща машина, вестници. Разследващи са категорични: следял е какво излиза в пресата - основно в “24 часа”, докъде е стигнало разследването. Вероятно се е дегизирал като жена и е слизал в града.
Че внимателно е обмислял и подготвял престъплението, свидетелстват хора, които твърдят, че преди това Гаврил често бил забелязван да пазарува в Тетевен. Купувал пити кашкавал, тенекии с маслини, трупал запаси за времето, когато ще се укрива.
Сврян под разместените керемиди на запуснатата стара къща в местността Цоловци, Гаврил е гладувал неистово. Не е за вярване и че на 73 години е изкарал зимата без отопление. След смъртта му само найлонова торбичка с чесън е открита сред вещите.
На стар стол, служил за маса, били книгите, които е чел до последно - “Кръстникът”, ВИС от Георги Стоев и “Моята битка за България” на Волен Сидеров.
Имал обаче запаси от лекарства, но и достатъчно боеприпаси. Освен оръжието на престъплението - пистолет със заглушител, са открити 150 патрона 9 мм за система “Люгер”.






Завиждам на себе си, казвал Гаврил
Дядо Рамбо, както го наричаха в социалната мрежа, може би е разбирал, че идва краят му. Въпреки това, като стигат до скривалището му, полицаите намират гладко застлано импровизирано легло, подредени дрехи, чисти съдове. Когато усетил, че смъртта е близо, събрал сили, изпълзял от бърлогата си, стигнал до оживено място и издъхнал. “Завиждам на себе си за начина, по който съм живял”, самодоволно казвал Гаврил. Но не подозирал финала на този живот.

Title Първото бебе в Габрово за 2025 г. е момиче, родено в ранните часове на Богоявление:
Първото бебе в Габрово за 2025-а година е момиче. То е родено на 6 януари в 1:54 ч. с тегло 2,5 килограма при дежурен екип на д-р Илиан Митев, д-р Албена Паньова и акушерката Дешка Василева. Това съобщиха от пресцентъра на Многопрофилна болница за активно лечение „Д-р Тота Венкова“ Габрово.  Това съобщи БТА.
Последното бебе, родено за 2024 година е било момиче на име Рая, родено на 30 декември в 4:15 ч. при дежурния екип на д-р Иделина Христова и акушерката Валя Василева. 
От областната болница в Габрово допълниха, че през 2024 година са родени 248 бебета, което е с 13 повече от предходната година. 13 са и двойките близнаци, родени през миналите 12 месеца.

Title Проучване: Корпоративните фалити в Германия като през финансовата криза от 2009 г.:
Броят на компаниите в Германия, изпаднали в несъстоятелност през миналата година, са се покачили до нива, сравними с финансовата криза през 2009 г., заяви днес Щефен Мюлер, ръководител на изследванията на несъстоятелността в Института за икономически изследвания в Хале (IWH), цитиран от ДПА. Това съобщи БТА.
"Намираме се в диапазона, в който отделните месеци лесно могат да достигнат 20-годишни върхове. По време на финансовата криза през 2009 г. имахме около 1400 случаи на компании, изпаднали в несъстоятелност на месец. Сега отново достигнахме това ниво", добави Мюлер.

Тогава обаче това ниво обхващаше приблизително същият брой неплатежоспособни микропредприятия. В момента около 500 фирми, тези с до 10 служители, са изправени пред несъстоятелност.
Неплатежоспособността сред германските компании през миналата година е достигнала най-високото си ниво от 2015 г., потвърждава тази тенденция проучване от декември месец на кредитната агенция "Кредитреформ" (Creditreform).


През 2024 г. общо са регистрирани около 121 300 производства по несъстоятелност, което представлява ръст от 10,6 на сто на годишна база спрямо 2023 г..

"Кризите от последните години сега засягат компаниите с известно забавяне във времето под формата на неплатежоспособност", заяви Патрик-Лудвиг Хантч, ръководител на икономическите изследвания в "Кредитреформ".
"Това означава, че данните за неплатежоспособността скоро може да се изравнят с рекордните нива от 2009 и 2010 г., когато над 32 000 компании фалираха", допълни той.
Някои от тези фалити се дължат на догонващи ефекти от времето на КОВИД-19 и години на много ниски лихвени проценти, определени от Европейската централна банка, заяви от своя страна Щефан Мюлер.

Title Пловдивският митрополит води ритуала за Богоявление в Кърджали(Видео):
Пловдивският митрополит Николай води ритуала за Богоявление в храм "Свети Йоан Предтеча" в кърджалийския квартал "Веселчане".





                         Владиката освети бойното знаме на Военно формирование на Съвместното командване на специалните операции в Пловдив.



                    Владиката освети бойното знаме на Военно формирование на Съвместното командване на специалните операции в Пловдив с командир бригаден ген. Божидар Бойков, след което хвърли кръста в река Арда.





                         Кръстът беше изваден за поредна година от Величко Карабоюков.



                    34 смелчаци скочиха в ледените води. Кръстът беше спасен за поредна година от Величко Карабоюков. Минути по-късно ритуалът с кръста беше повторен в басейн с топла вода в двора на църквата. В него скочиха над 30 деца на възраст под 14 години. Кръстът беше извадено от ученика Виктор Мариянов.




                         Ритуалът с кръста беше повторен в басейн с топла вода в двора на църквата




На ритуала присъстваха областният управител на Кърджали Никола Чанев, кметът Ерол Мюмюн, депутатът Цвета Караянчева.





                         "И тази година в благодатта на великия празник Богоявление се събрахме представители на почти всички институции в нашата държава", заяви Митрополит Николай.



                    "И тази година в благодатта на великия празник Богоявление се събрахме представители на почти всички институции в нашата държава - на духовната власт, на войнската власт, на държавната власт, на общинската власт. Това е свидетелство за единство, а това единство е послание към Божия народ за сила, на която той може да се опре", заяви митрополит Николай.













Title В Харбин бе открит 41-вият Международен леден фестивал:
На 5 януари в Харбин бе открит 41-вият Международен леден фестивал, съобщи Радио Китай. Той ще премине под надслов „Лед и сняг с една мечта, Азия с едно сърце". Фестивалът предлага 6 ледени дейности, 10 туристически маршрута, 6 нови сценария за насърчаване на зимния спорт, култура, оборудвания и цялостно развитие на сектора за зимен спорт и пътувания, с цел град Харбин да се превърне в столица на зимния спорт, „град на олимпийските шампиони" и зимен курорт на световно ниво.

Title Министърът на образованието: Откриваме в Пловдив училището на бъдещето (Снимки):
Училище на бъдещето нарече просветният министър Галин Цоков обновеното основно школо в Пловдив "Екзарх Антим Първи", в което бяха вложени 3,8 млн. лева и в момента е като дворец. Ремонтът му започна от февруари м.г. За откриването  дойде лично той.
"България започна един много мащабен проект по Плана за възстановяване и устойчивост, а днес виждаме резултата – нови класни стаи и модерен физкултурен салон. Но училището на бъдещето не е само модерна среда – то е преди всичко учителите и учениците. Благодаря на ръководството на община Пловдив за усилията. Днес откриваме училището на бъдещето!", каза Цоков, след като беше посрещнат с питка и сол.В приповдигнато настроение е и директорката Катерина Василева.




                         Министърът на образованието Галин Цоков, кметът Костадин Димитров и заместникът му Владимир Темелков на откриването на обновеното училище "Екзарх Антим Първи" в Пловдив.



                    "Училището ни се превърна в модерна и безопасна среда. Благодарение на тези нови възможности, децата могат да работят по групи, а физкултурният салон е мечта", каза възторжено тя. Учебното заведение е построено в далечната 1929 г., отваря врати година по-късно. Първите ученици са 420, но броят им постепенно нараства. По време на Втората световна война училищната сграда е взета за болница. Учебният процес е възстановен след приключването на военните действия. През 1951 г. е преобразувано от начално в основно, а през 1959 г. е построен вторият етаж на сградата.

Сега тя разполага с 22 нови класни стаи, всяка от които е със свой облик, създаден да насърчава учениците към творчество и активно участие в учебния процес. Училището е снабдено и с асансьор, което го прави достъпно за всички.На откриването присъстваха градоначалникът на Пловдив Костадин Димитров, шефката на РУО-Пловдив Иванка Киркова, кметът на район "Централен" Георги Стаменов и зам.-кметът Владимир Темелков.




                         Учениците изнесоха програма пред гостите.








                         Ученици изнасят приветствия пред гостите.



                         Кметът Костадин Димитров, просветният министър Галин Цоков и зам.-кметът Владимир Темелков.








                         Класните стаи са модерни и удобни за ученици и учители.








                         Министър Галин Цоков нарече "ОУ "Екзарх Антим Първи" училище на бъдещето.








                         Всяка класна стая е модернизирана.









                         Кметът Костадин Димитров хареса новия физкултурен салон в училището.








                         Ученици изпробваха новия физкултурен салон.








                         Досега училището не е разполагало с физкултурен салон.

Title Национал с нов силен мач, но тимът му отпадна от купата на Белгия:
Българският национал Йордан Минчев и отборът на "Шарлероа" отпаднаха от турнира за купата на Белгия по баскетбол за мъже. Тимът на нашия беше елиминиран на четвъртфиналите от "Остенде" след победа и загуба в мачовете.
В първия двубой "Шарлероа" отстъпи с 68:89 на свой терен, въпреки поредното силно представяне на българина, който завърши с 20 точки, 8 борби и 1 асистенция за 27 минути.
Отборът на Минчев спечели реванша с 83:80, но разликата не бе достатъчна, за да продължи напред. Националът бе близо до "дабъл-дабъл" в срещата - 8 точки, 10 борби, 1 асистенция и 2 отнети топки за 24 минути.

Title Рапърът Офсет отново е обвързан:
Бившият мъж на Карди Би, Офсет, отново е обвързан.
Рапърът, чието истинско име е Киари Чефъс, бе забелязан в Дубай с модела Мелани Джейда. Видео, публикувано от TMZ, показа как двамата пазаруват в луксозен магазин за дрехи и аксесоари.
Новината за връзката му идва малко след като Карди (Белкалис Марленис Алманзар) го призова по време на публичен скандал да подпише документите за развода им.

оред близък до рапъра Офсет е в отношения с Мелани от няколко седмици и не е сигурно доколко сериозни са те.
Що се отнася до бившата му - двамата са родители на две деца, а отделно Офсет има още едно от предишна връзка. Карди и Офсет се събраха през 2017 г., но няколко години съвместен живот ги накара да осъзнаят, че може би не са един за друг. Миналата година Карди го обвини в изневяра, която той отрече.
Тогава техен близък коментира пред Page Six: "Карди отдавна не издържаше и искаше да сложи край на всичко." По негови думи всъщност не потенциалната изневяра е била основната причина за краха на отношенията им, оказа се, че от месеци искрата между тях е била изчезнала, пише Дир.бг.

Title Извънредно положение в US щати заради зимна буря в централната част на страната:
Зимна буря донесе сняг, поледици и ниски температури в големи части от Съединените щати. Властите издадоха предупреждения за опасно време, засягащи около 60 милиона души, както и препоръки за справяне със зимните условия, в десетки щати - от Канзас до Ню Джърси, предаде Ройтерс, съобщи БТА.
Губернаторите на няколко щата, сред които Канзас, Кентъки, Арканзас, Западна Вирджиния и Вирджиния, обявиха извънредно положение.  
Бурята се придвижваше от региона на Средния Запад към Средния Атлантик, където Вашингтон, окръг Колумбия, се подготвя за днешния обилен снеговалеж и лют студ.

В щата Канзас и в северозападната част на щата Мисури са изправени пред снежна буря, съобщи Националната метеорологична служба. Пътищата са покрити със сняг и лед, а властите призовават жителите да избягват пътуванията. Голяма част от главната пътна мрежа в Канзас - междущатската магистрала 70 - бе затворена през целия изминал ден заради обилен снеговалеж и лед.
От южната част на щата Охайо до Вашингтон се очаква натрупването на между 15 - 30 см снежна покривка. Стотици училища в района обявиха предварително, че няма да отворят в първи ден от седмицата заради бурята, включително държавните училища в Индианаполис, щата Индиана, Синсинати (Охайо), Вашингтон и Филаделфия, щата Пенсилвания.
В северната част на щата Кентъки и южната част на щата Западна Вирджиния леденият дъжд и снежната покривка ще доведат до "опасни натрупвания на лед", съобщи Националната метеорологична служба. В същото време в щатите Арканзас, Луизиана, Мисисипи и Алабама има предупреждения за силни гръмотевични бури, които могат да предизвикат торнадо.
Лошото време е наложило отмяната на стотици полети, включително над 275 в град Канзас и Сейнт Луис (Мисури).
Бурята ще се отдалечи тази вечер от бреговете на САЩ, но зад след ще нахлуе смразяващ арктически въздух, като според метеорологичната служба това ще доведе до дневни температури, които ще бъдат с няколко градуса по-ниски от средните в районите от централните части до Източното крайбрежие.

Title Възрастна жена от Алфатар стана жертва на телефонна измама:
Възрастна жена от силистренския град Алфатар е станала жертва на телефонна измама, съобщиха от Областната дирекция на МВР. 
Тя получила вчера телефонно обаждане от мъж, представящ се за лекар. Обяснено ѝ било, че сестра ѝ е пострадала и се нуждае от спешна операция, за която е необходимо да се заплати. Жената приготвила 5000 евро и 1950 лв., поставила ги в найлонов плик и ги предала на непознат пред дома си. По-късно позвънила на сестра си и разбрала, че е измамена. По случая в полицейското управление в Силистра е образувано досъдебно производство.
В края на миналата година от Областната дирекция  на МВР предупредиха със съобщение до медиите, че се активизират опитите за телефонни измами в района. От полицията предупредиха гражданите да не се доверяват на непознати, които им искат пари, независимо как се представят, и при подобни ситуации да се свързват с близките си или да потърсят съдействие на тел. 112.

Title 20-годишен загина на място при катастрофа край Сливен:
На 4 януари, около 20,40 часа, е настъпило пътно произшествие на път ІІІ-5305, между селата Желю войвода и Калояново в община Сливен, съобщават от пресцентъра на областната дирекция на МВР.
Лек автомобил „Фолксваген Голф", управляван от водач на 18 години от град Сливен, след като е изгубил управление, е катастрофирал извън пътното платно. При произшествието на място е загинал 20-годишен мъж от село Желю войвода - пътник в автомобила.
Шофьорът е с леки наранявания, изпробван е за употреба на алкохол - пробата е отрицателна. По случая е образувано досъдебно производство.

Title Турция разследва кмет, отнел лицензите за търговска дейност на сирийски бежанци:
Турските власти започнаха разследване срещу кмет от опозицията, след като той направи коментари по адрес на бежанците от Сирия, включително и че е отнел лицензите им за търговска дейност в северозападния турски град Болу, съобщи Ройтерс. Това предаде БТА.
Кметът на града Танджу Йозджан, представител на опозиционната Народнорепубликанска партия, заяви в предаване в събота, че е разпоредил да бъдат отстранени информационни надписи на арабски език, както и да бъдат отнети търговските лицензи на жители със сирийски произход. Той призна, че те „биха могли да спечелят“, ако подадат жалба срещу действията му в административния съд.

От своя страна министърът на правосъдието на Турция Йълмаз Тунч каза вчера, че главната прокуратура на Болу е започнала разследване на изявленията на кмета, без да уточни кои точно от тях са обект на проверката.
Йозджан обаче написа същия ден в Екс: „Направих, каквото направих, по отношение на бежанците, като взех предвид последствията. Готов съм да платя цената за това“.
Над 3 милиона сирийци избягаха в Турция след началото на гражданската война в Сирия преди 13 години. В Турция обаче те често са изправени в последните години пред антиимигрантски настроения и дори насилие.

Title Община Пазарджик ще ремонтира спортната зала "Хебър":
Община Пазарджик стартира изпълнението на проекта „Въвеждане на мерки за енергийна ефективност в спортна зала 'Хебър', гр. Пазарджик". Този важен проект се реализира с финансиране по линия на Механизма за възстановяване и устойчивост, в рамките на Компонент 4 „Нисковъглеродна икономика", коментира кметът Петър Куленски.
Общата инвестиция възлиза на 1 751 532,18 лева, от които 1 501 373,98 лева са безвъзмездна финансова помощ, а 250 158,20 лева са съфинансиране от Община Пазарджик.

Проектът има за цел да подобри енергийната ефективност на залата, която включва администрация, волейболна зала, зала за бойни изкуства, физиотерапия, зали за борба и щанги, както и две пристройки. Сред предвидените мерки са топлоизолиране на външни стени и покрив, подмяна на дограма, топлоизолиране на под, подмяна на осветителни тела в общите части и инсталиране на фотоволтаична електроцентрала с автоматизирано управление.

След изпълнението на тези мерки, спортната зала ще премине от клас на енергопотребление "Е" към клас "А" и ще използва 53,85% енергия от възобновяеми източници.
Реализацията на този проект ще доведе до значителни икономии на използваната енергия, повишена безопасност и комфорт за всички ползватели на залата, както и до по-атрактивен външен вид на сградата, уточни кметът на Пазарджик.

Title Само ергенският данък ще спаси България:
Раждат се по-малко деца, но още по-малко ще говорят български
Десните пенсионери са индивидуалисти и следят некролозите, а ние, левите колективисти - данните за демографската смъртност и раждаемост. Там нещата отиват към един голям колективен некролог.
Но тази година най-сетне видяхме лъч надежда, че катастрофата може и да се размине. Онзиден Националният статистически институт (НСИ) ни зарадва, че миналата година спадът на новородените бебета е едва хиляда, а не две хиляди, както по-миналата.

Ако това е някаква устойчива тенденция, значи тази година няма да има никакъв спад, а догодина бебетата ще са с хиляда повече и така нататък, и така нататък. 

От това излиза, че служебните правителства се справят с демографията по-добре от редовните. И тъй като демографията е най-големият проблем на България, то държавническото решение е да отиваме пак на избори. И после пак и пак, докато не стигнем пак до 9 милиона народ, колкото бяхме в най-добрите си години.
За да доразвия тази екзотична политическа теза, отворих сайта на НСИ и какво да видя – през 2023 г. са се родили 57 478 хиляди бебета. А според най-новото съобщение през 2024 са проплакали 50 673. Вадим едното от другото и какво се оказва? Всъщност бебетата не са намалели с 1000, а с цели 6 800! (Раждания по местоживеене, статистически райони, области и пол | Национален статистически институт)


Значи истината е тъкмо обратната - честите избори и служебните правителства се отразяват негативно на раждаемостта? Или нещо не съм разбрал? Скоро НСИ ще публикува своята демографска справка за 2024 г. и там всичко ще се изясни.
Миналата година справката се похвали, че през 2023 г. населението ни е намаляло с едва 2229 души. Всички медии го изкараха отгоре и хвърляха шапки от радост. Нали само преди десетина години България се свиваше с по 50-80 хиляди? Но по-надолу в същата справка пише, че през 2023 г. са починали 101 хиляди. Като извадим ражданията, оказва се, че всъщност населението е намаляло с приблизително 44 000.
Явно и тук нещо не съм разбрал. Продължавам да чета и стигам до обяснение - разликата между 44 хиляди и 2229 е запълнена от контингента “иди ми – дойди ми”. Това или са имигранти, или завърнали се от чужбина нашенци.







Добре дошли, но тези пътници изобщо не ме успокояват. Както са дошли, така и ще си тръгнат. В дългосрочна перспектива най-важна е раждаемостта, а тя неотклонно пада и няма никакво място за оптимизъм.
Поне от 15 години всички партии слагат демографската криза на първо място сред проблемите на България. Но не съм забелязал нито една партия или коалиция да е предприела каквото и да било.

Тъкмо обратното – детските добавки се дават така, че насърчават раждаемостта сред най-бедното население. Това бързо променя етническата картина на България, но тази тема е табу.
Добре, а какво може да се направи? Би трябвало да е ясно, че ниската раждаемост е следствие от много следствия от още повече следствия от цял набор икономически, социални и исторически причини. Сред тях може би на първо място е миграцията от селото към града и изчезването на жената домакиня. После идват образованието, индивидуализмът, гурбетът в чужбина и така нататък (напоследък е модерно да се слагат и климатичните промени поради политическа коректност).
Това са обективни тенденции и властта не може да ги промени. Но тя може да приложи палиативни мерки, които забавят процесите, докато в един момент те не се обърнат поради своята си, независеща от правителството динамика. Това голямо демографско обръщане рано или късно ще се случи. Въпросът е дали ще се случи, преди да изчезне България, или след като вече е изчезнала.

Според най-различни доклади на ООН, ЦРУ и Световната банка след точно 25 години българското население ще е някъде между 4,5 и 5 милиона. Но колко от тях ще са етнически българи? Не повече от 1,5 милиона. Вярно, НСИ твърдо отказва да дели хората на българи, роми и етнически турци в данните за раждаемостта, но още отсега бебетата, чийто майчин език е българският, са в малцинство.
Добре, а какво може да направи властта? Има един изпитан начин – семейното данъчно облагане. Но това облагане има смисъл само при прогресивно облагане с няколко различни ставки.



Ако например двамата възрастни в семейството изкарват по 10 хиляди лева всеки, те влизат във високите ставки и всеки плаща по 25 на сто или общо 5 хиляди лева данък. Но ако семейството има 2 деца, общият доход се дели на 4, или по 5 хиляди на човек. Тогава слиза в по-ниска ставка, да речем 10 на сто. Общият семеен данък става 2 хиляди лева, с 3 хиляди по-малко.
Това, разбира се, е най-груба сметка, в реалния живот нещата са най-разнообразни и украсени с десетки подробности. Но семейното облагане в България няма никакъв смисъл при 10 на сто плосък данък – облекчението ще е толкова малко, че няма да се усеща.
Остават само 2 варианта – или да се въведе прогресивно данъчно облагане със стръмно повишаващи се ставки като в Западна Европа, или да се върне добрият стар ергенски данък от времената, когато България беше 9 милиона. Първото няма да го допусне бизнес олигархията. Остава само второто.
Само ергенският данък може да спаси етническия характер на нашата земя. А на първо време може да спаси и бюджета.

Title Правителството на Франция се надява на споразумение за бюджета през февруари:
Правителството на Франция се надява да постигне споразумение за бюджета следващия месец, заяви днес Амели дьо Моншален, делегиран министър за бюджета и публичните финанси, предаде БТА.
 Моншален допълни, че кабинетът може да намери мнозинство в Националното събрание (долната камара на парламента - бел. ред.) за подкрепата му, предаде Ройтерс, цитирайки нейно интервю пред френската медия "Франс 2".

Противопоставянето от страна както на крайнодесни, така и на крайнолеви партии срещу предишния бюджет доведе до оставката на бившия премиер Мишел Барние, след което Франсоа Байру беше назначен за нов френски премиер, припомня Ройтерс.
"Ние се стремим да имаме бюджет през февруари, така че най-късно до края на следващия месец французите да могат да излязат от тази несигурност и задънена улица", обяви Моншален пред медията. 

Бюджетният дефицит на Франция за тази година "няма да бъде много над 5 на сто", потвърди Амели дьо Моншален в интервю, публикувано вчера, за вестник "Паризиен".

През декември Ерик Ломбар, министър на икономиката, финансите и промишлеността обяви че отложеният законопроект за бюджета на Франция за 2025 г. ще има за цел дефицит от "малко над 5 на сто".
Намаляването на дефицита на Франция е определено като приоритет за премиера Франсоа Байру.
Байру, подобно на своя предшественик Мишел Барние, е изправен пред предизвикателства при намирането на начини за съкращаване на публичните разходи на фона на съпротивата както от крайнодесни, така и от крайнолеви политически партии.
Дефицитът на Франция през 2024 г. се очаква да бъде над 6 на сто от брутния вътрешен продукт (БВП), допълва Ройтерс.

Title Еврото се върна над 1,03 долара:
Курсът на еврото се върна над прага от 1,03 долара, съобщават германски сайтове за финансова информация. Това предаде БТА.
Единната валута се разменяше междубанковата търговия тази сутрин за 1,0324 долара или над нивото на затваряне от петък.
Европейската централна банка (ЕЦБ) определи в петък референтен курс от 1,0299 долара за едно евро.

Title Спипаха 18-годишна дрогирана зад волана, иззеха вейп с канабис от спътника й:
Момиче и момче на по 18 години бяха задържани от полицията в Карнобат след проверка на пътя, съобщават от областната дирекция на МВР.
На 4 януари, събота, около 15.50 часа, на карнобатската улица „Янтра“ служители от Районното управление в Карнобат спрели за проверка лек автомобил с бургаска регистрация. Зад волана било 18-годишно момиче, а до него - 18-годишен младеж от карнобатското село Детелина.
Девойката е тествана за употреба на наркотични вещества, като дрегерът отчел положителна проба за употреба на канабис. Карнобатлийката е задържана за срок до 24 часа, а автомобилът е иззет.

По случая е образувано бързо производство. 
Извършен е личен обиск и на пътуващия в автомобила 18-годишен младеж, като е намерено и иззето електронно устройство за пушене – вейп цигара. Вейпът бил с два пълнителя, съдържащи кафяво-жълта течност.
Полицията прави уточнението, че става въпрос за ННС – вещество, извлечено по химичен път от конопено растение. Младежът също е задържан за срок до 24 часа.
Работата по случая продължава от служители на Районното управление в Карнобат.

Title Мъж открадна пари и унищожи свещи в параклис в Хасковско:
Мъж на 33-годишна възраст е задържан за кражба от параклис в село Брястово, община Минерални бани, съобщиха от пресцентъра на Областната дирекция на МВР в Хасково, предаде БТА.
На 3 януари полицаи от участъка в Минерални бани получили сигнал за кражба на 30 лева на монети и унищожени 400 свещи в храм в местността Шарапаните. В хода на работата, служителите установили, че извършител е мъжът от село Минерални бани. Той признал действията си и възстановил откраднатата сума, уточниха от полицията.
Подобен случай бе регистриран в Хасково на седми август 2023 година. Тогава след сигнал за разбити врати на параклис в двора на Многопрофилната болница за активно лечение в областния център бяха задържани двама младежи на 19 и 17 години, откраднали две икони и 60 лева. 

Title Холестеролът и запушените артерии могат да ни докарат до инфаркт:
Ако лесно и бързо се уморявате, ако имате мускулни крампи, ако имате студени крака и ръце, световъртеж, ако чувате пищене в ушите, страдате от главоболие и имате проблеми с концентрацията и паметта - всичко това означава, че вашите артерии са в някаква степен запушени от натрупващия се холестерол и калцирана атеросклеротична плака и се нуждаят от бързо пречистване.
ХОЛЕСТЕРОЛ КЛИЙНЪР е революционната комбинация от фитоекстракти с мощно действие върху лошия холестерол. Научно е установено, че молекулите на съединенията в продукта се свързват с тези на холестерола в кръвта и го извеждат още от първия прием. Така само след едномесечен прием може да се забележи намаляване нивата на лошия холестерол до 50% без промяна в хранителния режим и двигателната активност на пациента.












Препоръчван от кардиолози като съпътстваща терапия при пациенти с прекарани инфаркти и инсулти, но и такива с високо кръвно и аритмия, тъй като действа благоприятно и при тези заболявания. Ако вече сте прекарали инфаркт или инсулт, нуждата от профилактично пречистване на кръвоносните съдове от холестерол е изключително голяма, за да се предотврати повторен рецидив. Ето защо специалистите препоръчват приемът на иновативния препарат ХОЛЕСТЕРОЛ КЛИЙНЪР, който ефективно се грижи за еластичността на цялата кръвоносна системата, като пречиства едновременно с това и от лошия холестерол.
ХОЛЕСТЕРОЛ КЛИЙНЪР е продукт от изцяло натурални съставки, който доказано намалява количеството на лошия холестерол в организма. Съдържа концентрирани екстракти от бял трън, зелен чай, чесън, Витамин В3 (ниацин), фолиева киселина, Витамин С (аскорбинова киселина).
Профилактичното приемане на ХОЛЕСТЕРОЛ КЛИЙНЪР помага за поддържане нормални нива на холестерол в кръвта и поддържане на максимална еластичност на кръвоносните съдове.
Поръчайте сега ХОЛЕСТЕРОЛ КЛИЙНЪР на промоционална цена от 19 лв., вместо 21 лв. за опаковка (едномесечен прием) или 3 бр. за 63 лв. за пълен курс на терапия.
Обадете се сега на телефон 0877 72 10 40 или поръчайте на интернет страницата www.biotica.bg.
Продуктът може да бъде закупен и от магазин Biotica 1961 на адрес София, бул. “Христо Ботев” 60.

Title 5 трупа на мигранти са намерени в Странджа само за седмица:
Общо пет са мигрантите, които са загубили живота си при землището на селище "Индже войвода" само за последната седмица. Намерените тела на загинали мигранти в Странджа отново на дневен ред се появява проблемът какво се случва с телата на нелегално преминалите границата, които често са без документи и трудно могат да бъдат идентифицирани. Бургаската морга продължава да е препълнена от непотърсени тела, а това сериозно затруднява съдебните медици.
Общо пет са мигрантите, които са загубили живота си при землището на селище "Индже войвода" само за последната седмица, заяви в "Денят започва" по БНТ д-р Галина Милева - началник на отделението по "Съдебна медицина" в УМБАЛ - Бургас. Те са били открити по сигнал. Били са на възраст между 17 и 25 години.

Title Фестивал отбелязва китайската Лунна нова година:
„Празничното шествие” е наречена програмата, която ще се състои на 12 януари в Китайския културен център (ККЦ), в София, съобщи БТА.
Поканени са всички приятели на Китай и любители на китайската традиционна култура, които ще могат да се насладят на разнообразни и цветни многобройни събития, посочват организаторите.
Припомнят, че на 29  януари настъпва китайската лунна Нова година, известна още като Пролетния празник – най-чаканият и най-обичан от  всички китайци по света.

По повод настъпването на Годината на дървената змия, на всички етажи и зали в сградата на ККЦ ще има събития. „Всички желаещи – малки и големи, приятели на Китай и желаещите да  почувстват магията и да се потопят в традициите на Лунната нова година, ще имат възможност да се включат лично в различни традиционни обичаи чрез приготвяне и пиене на чай, дегустация на  вкусни храни, изготвяне на  символични фигури,  прилагане на калиграфски умения, новогодишни сувенири, песни и танци“, разказват организаторите. 
По думите им всички посетители ще се докоснат по интерактивен начин до дълбокото културно значение на този празник – време, когато семейството се събира в топлина и хармония, когато се сбогува със старото и посреща новото, и когато отправяме нашите молитви за щастие, благополучие и късмет през новата година.
Сред акцентите в програмата са варене на чай над огън (приготвяне и дегустация на различни видове чай), организиране на семейна вечеря, писане на пожелания за късмет (писане и изрязване на различни  и характерни пожелания чрез използване на йероглифи), „Стената на желанията“ – избрани на случаен принцип участници в играта ще получат традиционни новогодишни сувенири.
Ще има и няколко културни спектакъла от китайски и български артисти и хореографи, които ще покажат как китайският народ посреща Пролетния празник, изпълнени с радост и надежда.
/ДД

Title Добри условия за туризъм в планините:
Добри са условията за туризъм днес в планините, а температурите са по-високи от вчерашните. Това казаха за БТА от Планинската спасителна служба (ПСС) на Българския Червен кръст (БЧК).
Температурите са между минус 2  и 5 градуса. Във високите части духа силен вятър.
Ски съоръженията в зимните курорти работят. Туристите да подхождат с внимание към лавиноопасните зони, съветват от ПСС.
През изминалото денонощие планинските спасители са помогнали на мъж, пострадал в района на Еленино Езеро край Мальовица. В акцията са взели участие осем спасители. Планинските спасители са търсили и изчезнал човек в района на Маричини езера. Туристът не е бил открит. 
Според прогнозата за времето на Националния институт по метеорология и хидрология в планините ще бъде слънчево с разкъсана висока облачност. Ще духа умерен западен вятър. Максималната температура на височина 1200 метра ще бъде около 10°, на 2000 метра - около 4°.

Title Политическо Богоявление - виж оживялата карикатура на Ивайло Нинов:
Анимация карикатура на седмицата от автора на "Малкия Иванчо" Ивайло Нинов.
Всяка седмица очаквайте нова карикатура с хумористичния поглед към събитията, представен от Ивайло Нинов.
Останалите карикатури вижте тук.
                                                                                                                                                                                                                                                                                                                               

Title Хиляди черногорци искат оставки след масово убийство с 12 жертви:
Няколко хиляди души протестираха снощи в Черна гора с искане за оставките на висши служители по сигурността, след като при стрелба миналата седмица загинаха 12 души, сред които две деца, предаде Асошиейтед прес. Това съобщи БТА.
Със скандирания „Оставки“ и „Убийци“ протестиращите пред сградата на министерството на вътрешните работи в Подгорица поискаха оставките на вътрешния министър Данило Шаранович и на министъра на отбраната и вицепремиер по сигурността Алекса Бечич.

„Не успяхте да ни защитите, затова подайте оставки“, заяви Мило Перович от предвождана от студенти група, която помогна за организирането на протеста.
Няколко часа по-рано в историческата столица на Черна гора Цетине стотици хора запазиха 12-минутно мълчание в памет на 12-те жертви на стрелбата в града на 1 януари. Това е второто масово убийство в Цетине за период от по-малко от три години, припомня АП.
Много жители на Цетине и други черногорци смятат, че полицията не се е справила със задълженията си в сферата на сигурността след първата стрелба през август 2022 г.



Масовото убийство от миналата сряда стана след кавга в бар. Четиридесет и петгодишен местен жител отишъл до дома си, за да си вземе оръжието, след което се върнал в заведението и открил огън. Той убил четирима души в бара и още осем други на различни места преди да се самоубие.
Убийството породи тревога за нивото на насилие в черногорското общество, което е политически разделено. Случаят повдигна и въпроси за готовността на държавните институции да се справят с проблемите, включително този за притежанието на оръжие, посочва АП.
Полицията смята, че е било невъзможно да се предвиди и предотврати стрелбата в Цетине, въпреки че стрелецът, идентифициран като Ацо Мартинович, е имал присъда за насилствено поведение и нелегално притежание на оръжие. Жертвите му са предимно негови приятели и членове на семейството.






Черногорските власти бързо представиха нов, по-строг закон за оръжията и други строги мерки за нелегалното притежание на оръжие, с каквото разполагат мнозина в малката балканска държава от около 620 000 души население.
В неделя полицията съобщи, че е претърсила няколко адреса и е конфискувала около 20 оръжия и над 500 единици боеприпаси и експлозиви.
Протестиращите в Цетине и в Подгорица поискаха също „демилитаризация“ на населението чрез унищожаване на нелегалните оръжия, по-високи данъци за притежанието на оръжие, мораториум върху новите разрешителни за притежание на оръжие и преразглеждане и въвеждане на по-строги критерии за вече издадените разрешителни.
Стрелецът от 2022 г. отне живота на 10 души, сред които две деца, преди да бъде прострелян и убит от минувач, припомня АП.

Title Движението към Перник през тунел „Мало Бучино“ на АМ „Струма“ е в изпреварващата лента:
Движението в тунел „Мало Бучино“ на автомагистрала „Струма“ в посока Перник се осъществява в изпреварващата лента поради ремонт на осветлението. За това съобщи Агенция „Пътна инфраструктура“ (АПИ), предаде БТА.
Шофьорите да се движат с повишено внимание и съобразена скорост, съветват от пътната агенция.
По-рано днес от АПИ информираха, че движението по магистрала „Струма“ от км 19+389 до км 19+929 се осъществява с повишено внимание и ограничение на скоростта до 80 км/ч поради необходимостта от направа на обръщало за снегопочистваща техника през зимния сезон. Участъкът е сигнализиран с пътни знаци. Движението в участъка от км 23+270 до км 24+180 посока граничен пункт „Кулата“ се осъществява с повишено внимание и ограничение скоростта до 50 км/ч във връзка с невъзможността за полагане на износващ пласт от асфалтово покритие.
Повече информация за пътната обстановка е публикувана тук.
 

Title Тръмп след срещата си с Мелони: Тя наистина е завладяла Европа. Фантастична жена!:
Италианската министър-председателка Джорджа Мелони вечеря в събота с Доналд Тръмп в неговото имение „Мар а Лаго“ във Флорида в момент, когато ръководителката на италианското правителство се стреми да укрепи връзките си с новоизбрания президент на САЩ преди встъпването му в длъжност, отбелязва британският в. „Файненшъл Таймс“. Това съобщи БТА.
Необявеното пътуване на италианския лидер идва дни преди отиващия си президент на САЩ Джо Байдън да посети Рим и Ватикана за последното си пътуване в чужбина, преди да сдаде поста.

„Това е много вълнуващо - тук съм с една фантастична жена - министър-председателката на Италия“, заяви Тръмп пред присъстващите в „Мар а Лаго“ и добави: „Тя наистина завладя Европа и всички останали, а ние просто вечеряме тази вечер“. 
Мелони благодари вчера на Тръмп за гостоприемството и „прекрасната вечер“ и заяви, че е „готова да работи заедно“ с новото американско правителство.
Тя беше пламенна почитателка на Тръмп по време на първия му мандат, когато все още беше маргинална опозиционна фигура, а напоследък завърза близко приятелство със съветника на Тръмп Илон Мъск, най-богатия човек в света.

В „Мар а Лаго“ присъстваше и Марко Рубио, номиниран от Тръмп за държавен секретар, който нарече Мелони „велик съюзник и силен лидер“, посочва „Файненшъл Таймс“.
Членовете на дясната партия „Италиански братя“ на Мелони се надяваха, че идеологическата близост на двамата лидери ще ѝ помогне да се превърне в един от европейските партньори на Тръмп. Новоизбраният президент изрази ентусиазъм по отношение на италианския лидер, с когото се срещна и миналия месец в Париж по време на повторното откриване на катедралата „Нотр Дам“.
Мелони е един от малцината чуждестранни лидери, които се отправиха към „Мар а Лаго“, за да се срещнат с Тръмп след преизбирането му и преди встъпването му в длъжност на 20 януари. Подобни посещения направиха десните съюзници на Тръмп - Виктор Орбан от Унгария и Хавиер Милей от Аржентина. Премиерът на Канада Джъстин Трюдо също направи извънредно посещение във Флорида, след като Тръмп заплаши да наложи на Канада 25-процентни вносни мита.

Италианският бизнес се опасява, че икономиката на Италия ще понесе тежък удар, ако Тръмп изпълни обещанието си да наложи високи мита върху целия внос. Рим също така е далеч от това да изпълни ангажимента си към НАТО да изразходва 2 процента от БВП за отбрана - болна тема за Тръмп, който иска Европа да плаща повече от собствените си разходи за сигурност, отбелязва британското издание.
Не бяха разкрити подробности от разговорите между двамата лидери, но в. „Ню Йорк Таймс" съобщи, че Мелони е повдигнала темата за Чечилия Сала, италианска журналистка, задържана в Иран. Предполага се, че арестът на Сала през декември по обвинение в нарушаване на ислямското право е бил отмъщение за ареста по искане на САЩ на швейцарско-ирански бизнесмен и предполагаем търговец на оръжие, свързан с иранския режим, на летище Малпенса в Милано. Италия активно настоява за незабавното освобождаване на Сала от печално известния затвор „Евин“ в Техеран.
Според съобщенията други теми са били войната в Украйна, доставките на газ и евентуални нови американски мита върху стоки от Европейския съюз, посочва в. „Гардиън“.
Това е втората среща на Мелони с Тръмп, откакто той спечели изборите в САЩ през ноември. Тръмп нарече италианския лидер „истински жив човек“, когато се срещнаха в Париж в началото на декември за повторното откриване на катедралата „Нотр Дам“, припомня „Гардиън“.
Преди да поеме властта през октомври 2022 г., Мелони, която оглавява крайнодясната партия „Италиански братя“, беше пламенен поддръжник на Тръмп, като възхваляваше неговия политически стил като модел за Италия и редовно посещаваше политическите му срещи. Тя също така умело изграждаше добри отношения с Байдън и укрепваше евро-атлантическите партньорства на Италия.
Наблюдатели твърдят, че общите възгледи по въпроси, вариращи от имиграцията до абортите, както и силните отношения на Мелони с милиардера и съюзник на Тръмп, Илон Мъск, могат да доведат до това тя да се превърне в основен партньор на новоизбрания президент на САЩ в Европа, посочва „Гардиън“.
Байдън се очаква да пристигне в Рим в четвъртък на четиридневно посещение, което ще включва среща с Мелони и папа Франциск, отбелязва британското издание.
Джорджа Мелони активно развива отношенията си с Доналд Тръмп, пише в заглавие френският в. „Монд“.
„На мисия при Тръмп“ - това беше широко тиражираното заглавие на първите страници на италианските вестници вчера, отбелязва „Монд“. В събота вечерта Джорджа Мелони направи изненадващо посещение в „Мар а Лаго“ - имението на Доналд Тръмп във Флорида. Това беше посещение, продължило само няколко часа, подготовката за което беше грижливо пазена в тайна от италианското правителство. Веднага след като пристигна в Палм Бийч, Мелони се отправи към имението на новоизбрания американски президент за среща, а след това и за вечеря със своя домакин.
„Една прекрасна вечер с Доналд Тръмп, на когото благодаря за посрещането. Готови сме да работим заедно“, коментира Мелони, като публикува снимка от срещата в социалните мрежи. На тази неофициална среща присъстваха също така сенаторът републиканец от Флорида Марко Рубио, бъдещ държавен секретар, Майк Уолц, бивш военен, който се очаква да бъде назначен за съветник по националната сигурност, и Скот Бесънт, номиниран от Тръмп за бъдещ министър на финансите - знак, който подчертава значението на събитието, посочва френското издание.

Title „Възраждане“ дари 5000 лв. за отопление на Белодробната болница във Варна:
Общинските съветници от „Възраждане" дариха 5000 лв. на Белодробната болница във Варна, която за пореден път е изправена пред сериозен проблем – липса на средства за отопление, съобщават от пресцентъра на партията.
Тази сума покрива близо 50% от нужните средства, които са необходими, за да се осигури топлина в болничното заведение.
„Необходимата сума е в размер на 10 хиляди лева. Ние от Възраждане вече дарихме половината сума! Призоваваме всеки, който се чувства съпричастен към каузата да запазим болницата, да направи дарение, за да може да бъде подсигурено горивото за зимния сезон!", каза народният представител Коста Стоянов.

Д-р Радослав Минков, и. д. управител на Белодробна болница – Варна благодари на възрожденците, които се отзоваха в този труден за болницата момент и допълни:
„Много благодаря за бързата реакция на „Възраждане" и за дарената сума, с която ще можем да покрием отоплението до месец февруари. Ние няма да оставим нашите пациенти, но истината е, че болницата има хроничен проблем, при това вече 20 години. Настоящият общински съвет обаче наистина започна да ни помага и аз вече съм оптимист за бъдещето на болницата, и най-вече за сигурността на пациентите, защото виждам, че има желание да ни бъде оказана помощ".
Според д-р Петър Петров проблемът е не само общински, но и държавен. Той отбеляза, че са необходими промени в наредбаta, подчертавайки, че субсидията за този вид лечебни заведения не е променяна дълго време.
Общинските съветници от „Възраждане" бяха категорични, че ще се борят болницата да бъде запазена и да продължи да работи.

Title Инвестицията в елмрежата  - 100 млн. лв. на година, ама е само 20 млн. (Графика):
При най-голямото енергодружество 60% отиват за присъединяване на нови сгради и ВЕИ-ита
Подменят старите жици, но старите стълбове си стоят, а трябват нови
 След часове  без ток по Коледа 50-годишен мъж в Трявна  инвестира 800 лв. в генератор с малка мощност. С него може да подава ток към помпата на парното, когато енергото му го спре, и да свети някоя крушка, да работят телевизор и хладилник. 
Други правят пазарни проучвания за UPS, с които парното и след спиране на тока може да работи, търсят устройства, които да издържат повече часове.

Хора, които имат близки в Априлци, казват, че там семейства отдавна са инвестирали в генератори.
Проблемите, които създадоха енергодружествата в дните около Коледа и Нова година с тока на много места в България, явно
ще раздвижат още повече този пазар
В населените места в планините много хора са направили парно или камини с водни ризи в съчетание с климатици. Белята става, когато няма електричество, а това не е рядко явление, дори да не е валял сняг. 
По Коледа излязоха наяве и неосветявани досега проблеми, като неразчистени просеки или паднали дървета, които са извън тях, но пък са толкова високи, че при падането си са скъсали жиците. Електричари казват, че в годините назад са се справяли с проблема, като са орязвали само върховете на дърветата в близост до просеките, така че да не засягат горските и зелените. Сега се иска увеличаване на сервитута на мрежите.
Научихме и че има остарели мрежи на по 45 години, каза го министърът на енергетиката Владимир Малинов.  

Само че една от причините да продадат през 2004 г. държавното електоразпределение, уедрено в три блока, на частни компании беше тъкмо това
да се обновят мрежите
Коледната изненада за над 200 населени места, които останаха с часове и с дни без електричество, прилича на кошмарните зими на 2012 и 2017 г. В първата година студът обледени жиците, а през втората в региона имаше такъв недостиг на ток, че тогавашният енергиен министър Теменужка Петкова забрани износа. Само че сега беше просто зима.
И затова с пълна сила стои въпросът - какво става с инвестициите, които са калкулирани в цените на тока, къде отиват, какъв е резултатът. И дали са достатъчни, или пък са свивани,
за да не поскъпне сериозно
електроенергията. Само че цената ѝ през последните години, с изключение на тази зима, се увеличава с по 3-4 на сто и токът остава по-изгодният от другите начини на отопление - дърва, парно, газ.






  Запознати казват, че в КЕВР сериозно са се захванали с проверка на инвестициите, както и на авариите и какво точно ги е причинило. Докато чакаме резултатите, които ще излязат към края на януари, “24 часа” попита електоразпределителните компании за вложенията им в мрежата и защо се случват тези аварии. 
 От “Електрохолд” отговориха, че всеки разход и приход на “ЕРМ Запад” се контролира от Комисията за енергийно и водно регулиране (КЕВР). Одобрените инвестиции за последните 5 години са по около 100 млн. лв. на година за всички пера - от развитие на мрежата, през подготовка и превенция срещу аварии, реновиране на съществуващата инфраструктура, нови присъединявания и т.н.
От дружеството смятат, че
те са крайно недостатъчни
на фона на инфлацията и поскъпването на материалите и оборудването.
Над 60% от тези инвестиции отиват за нови присъединявания на жилищни сгради и корпоративни обекти.  20 на сто се влагат в подмяна на електромери.
От компанията коментират, че нормативната уредба ги задължава да сменят електромерите на клиентите на 6 години. “Това е много по-къс период, отколкото е в други държави, и е един ненужен разход, включен в ценообразуването”, смятат от “Електрохолд”. 
Само 20 на сто, т.е. едва 20 млн. лв., се инвестират в поддръжка и реконструкция на мрежите, изнасяне на електромерни табла и други.
Според оценки на “ЕРМ Запад” за поддържане на мрежата, чиято средна възраст е над 45 години, са необходими над 170 млн. лв. на година.
Друго предизвикателство са тежките и продължителни процедури по Закона за обществените поръчки. Обявените в момента са съгласно одобрените инвестиции. Ако те бъдат увеличени, трябват да се пуснат нови процедури, което отнема към 9 месеца. 
Причината за 95% от авариите от последните дни на миналата година е падането на високи дървета извън сервитутните зони върху електропроводите. От компанията настояват за промяна на нормативната уредба
за увеличаване на сервитутните зони
на електропроводите, защото това щяло да намали значително аварийността и ще предотврати продължителните безтокови паузи.
От “Енерго-Про” казват, че обилният снеговалеж е довел до обледеняване на множество електропроводи, съпроводено със съборени дървета, които са скъсали проводници и са счупили стълбове. Тяхната подмяна изисква технологично време. 
За отстраняване на аварии по мрежата дружеството има 384 екипа в пет центъра в Североизточна България. Но на места в пресечените планински райони достъпът до електропроводите е бил възможен само пеша през високи преспи.
Подмяната на счупени стълбове в разкаляни или засипани със сняг терени също довела до забавяне.
За ускорена модернизация на мрежата “ЕРП Север” е увеличило инвестициите в електроразпределителните съоръжения през 2024 г. от 43 на близо 54 млн. лв., което представлява повече от 25%. Одобрените от КЕВР инвестиции за периода 2024 – 2026 г. са в  размер на 50 млн. лв. годишно. Дружеството инвестира повече от предвиденото от КЕВР. Инвестициите на “ЕРП Север” през последните години са 38,785 млн. лв. за 2020 г., но те
не са изпълнени в пълен обем
заради ограниченията по време на пандемията, когато за дълъг период от време имаше забрана за планови прекъсвания на електрозахранването за ремонти. През 2021 г. бяха 40,007 млн. лв., през 2022 г. – 41,427 млн. лв., през 2023 г. – 43,034 млн. лв., а за 2024 г. – 53,959 млн. лв.
За периода 2020-2024 г. 54% от тези пари са вложени в поддръжка на мрежата (подстанции, възлови станции трафопостове, въздушни и кабелни линии). 11 на сто са за механизация по отстраняване на аварии, поддръжка, екипни автомобили и транспортни средства. 17 на сто от средствата  отиват за  измервателни уреди за осигуряване точност на измерваната енергия и 11% - за нови присъединявания, включително на ВЕИ. 7% са за други дейности - вторични технологии, инструменти, обратно изкупуване.
Основните проблеми, пред които е поставено електроразпределителното дружество, са няколко.

Изборът на изпълнители както на просеки, така и на строително-монтажни работи се извършва по Закона за обществените поръчки. Голяма част от компаниите декларират технически възможности, които реално не могат да изпълнят. Има 90-дневни срокове за обжалване на процедурите,
които бавят изпълнението
Често, когато трябва да се извършва дейността, фирмите сами се отказват заради липса на работна ръка или нужда от актуализация на разходите.
Проблем са и дългите срокове в Закона за устройство на територията, дългите съгласувателни процедури с общините и това забавя дейностите по поддръжката и ремонта.
“ЕРП Север” се опитва да решава проблемите със собствени сили, казват от компанията.
Липсата на достъп до част от отдалечените населени места също е затруднение. През изминалата седмица е имало труден достъп до села в област Габрово – Бялково, Бекрии, Бобевци и Солари.
В мрежата на “ЕРП Север” има дълги участъци, в които  електропроводите са в пресечени местности без път до тях. Това затруднява и забавя аварийните екипи. 
На територията на ЕВН като че имаше най-малко проблеми. От компанията обясняват, че основна причина за нарушаването на нормалната работа на част от разпределителната мрежа, включително и в тази на “Електроразпределение Юг” в Югоизточна България в края на декември 2024 г. са необичайните метеорологични условия в част от високите планински зони. Според данни от Националния институт по метеорология и хидрология декември 2024 г. е с най-много валежи от всички декемврийски месеци от 2015 г. досега, казват от дружеството. 
 Обстановката със снеговалежите на високите планински места е била повече от екстремна, което няма как да бъде предвидено с точност. Това се потвърждава и от факта, че основната част от населените места с нарушено електроснабдяване бяха малки по размер и по брой клиенти, намиращи се на високо надморско равнище, в силно пресечена планинска местност. Достъпът на механизация до тях е бил силно затруднен,
а на места и невъзможен
през първите дни след обилния снеговалеж поради непочистени пътища и паднали заради мокрия сняг дървета.
От 2005 г. до днес средствата, вложени от ЕВН в електроразпределение на територията на Югоизточна България, надминават 2,5 млрд. лева. Източници, близки до енергийния регулатор, казват, че на година инвестициите са към 100 млн. лв. 
От дружеството заявяват, че основно те се влагат в развитието и модернизацията на разпределителната мрежа, както и в поддръжката на съоръженията за постигане на сигурност на електроснабдяването на над 1,6 милиона клиенти.
“Електроразпределение Юг” всяка година анализира критични сектори от разпределителната мрежа, за да може целево да ги модернизира, така че да станат неуязвими от атмосферните метеорологични условия. Като успешен пример от компанията посочват района на Чепеларе и курорта Пампорово, чиято мрежа през 2015 г. е била силно засегната от снеговалежи и аварии. След целево инвестиране и реконструкция в този район не е имало смущения. 
Дружеството прилага най-добрите практики при извършване на физическите инспекции на съоръженията и мрежата, за да може да разполага с актуална информация за състоянието им. Резултатите от инспекциите се обработват с дигитални технологии, които позволяват своевременно планиране и извършване на дейностите по привеждане в изправно състояние на електроразпределителната мрежа. 
Ресурсната обезпеченост, професионалното управление на кризи и обучението на екипите са другите причини, които са помогнали за ефективната възстановителна дейност.
Дългогодишна практика на компанията е
да инсталира мобилни генератори
за осигуряване на електроенергия за населени места, за които възстановителните дейности изискват по-продължително време. Такъв беше случаят този път. Компанията разполага с 18 мобилни агрегата с обща мощност над 2,5 мегавата и 4 мобилни трафопоста с обща мощност над 2,4 мегавата.
Всичко това е причина засегнатите домакинства и бизнеси да бъдат сравнително малко на брой на фона на над 1,5 милиона клиенти, обслужвани от компанията в Югоизточна България. 
От отговорите на електроразпределителните компании стават ясни няколко неща.
Паднали дървета и счупени стълбове
са сред главните причини за дните и нощите без ток на много места.
Енергетици коментират, че мрежата може и да е сменена, но са оставени старите стълбове. Заради умората на материала в тях трябва масова подмяна, а тя изисква доста пари. По-малко би струвало, ако  се оцени ресурсът им.
Но прочистването на просеките би трябвало да е сериозен ангажимент през лятото. А ако около тях има високи дървета, които могат да паднат, държавата би могла да възложи на горските да ги премахнат.
Колкото до процедурите по ЗОП и дългите срокове по ЗУТ при работещ парламент законите не са свещени крави и могат да се променят.
Доброто от тези тъмни и студени дни е, че извади наяве проблеми, които не търпят замитане под масата до следващата криза с тока.  Енергото може и да е частно, но е под контрола на държавата. А и самата тя си има ангажименти за сигурността на електроснабдяването - в лицето на енергийния министър, а и на земеделския, КЕВР, кметове и областни управители, а и депутатите, които пък отговарят пред избирателите си. 





Кой доставя еленергията у нас
“Електрохолд”, а до 2022 г. - пражката ЧЕЗ, чрез дружеството си “ЕРМ Запад” държи електроразпределението в Западна България. Дружеството оперира на  40 000 кв. км с население от близо 3 млн. жители. “ЕРМ Запад” поддържа и развива 58 000 км мрежа и обслужва над 2 100 000 клиента.












ЕВН чрез дружеството си “Електроразпределение Юг” разпределя електричеството в 9 области в Югоизточна България на територия от 42 000 кв. км. Клиентите ѝ са 1,8 милиона. 
 “Електроразпределение Юг” оперира 2,4 км мрежа от далекопроводи 110 киловолта,  24 000 км е тази със средно напрежение и ниско, по която се разпределя електроенергията до домовете. Тя включва близо 25 400 км въздушни линии и 11 900 км кабелни линии, тоест под земята. 
“Енерго-Про” с дружеството си “ЕРП Север” държи електроразпределението в Североизточна България. Това са близо 30 000 кв. км и девет области. Компанията управлява и поддържа електроразпределителна мрежа с обща дължина от близо 44 000 км и 26 подстанции.

Title Цените на петрола се понижиха:
Koтировките на петрола се понижиха в азиатската търговия днес на фона на силния долар, предаде Ройтерс, съобщи  БТА.
Пазарите реагират и на обстоятелства, свързани с бъдещи по-тежки санкции за износа на петрол от Русия и Иран, като са в очакване да разберат и какви са били нагласите в Управлението за федерален резерв на САЩ по време на декемврийското му заседание, чийто протоколи ще бъдат публикувани в сряда.
Фючърсите на сорта Брент от Северно море, който е референтен за Европа, поевтиняха с 21 цента или 0,3 на сто до 76,3 долара за барел, след като в петък достигнаха най-високото си ниво от 14 октомври.

Цените на американския лек суров петрол отчетоха спад с 19 цента или 0,3 на сто до 73,77 долара за барел, след като в петък бяха на най-високата си стойност от 11 октомври.
Петролът поскъпна в пет последователни сесии заради очаквано по-високо търсене предвид по-студеното време в Северното полукълбо и повече фискални стимули от Китай за съживяване на колебливата икономика на страната. Все пак инвеститорите следят нарасналия курс на долара, пише днес в доклад Приянка Сачдева, старши пазарен анализатор във "Филип Нова" (Phillip Nova).
Американската валута остана близо до двугодишен връх днес, а по-силен долар прави по-скъпи сделките с петрола, което действа ограничаващо върху цените на суровината, отбелязва Ройтерс.

Title Виктория Томова и Адриан Андреев със загуби в Австралия:
Българските тенисисти Виктория Томова и Адриан Андреев записаха загуби в Австралия.
Първата ни ракета при дамите падна от белгийската квалификантка Греет Минен с 5:7, 3:6 в I кръг на турнира в Хобарт за старт на годината.
По-късно днес Томова ще играе и мача си на двойки, като с Тара Муур от Великобритания ще се изправят срещу Анджелика Моратели от Италия и полякинята Катаржина Питер.
Андреев пък загуби на старта на квалификациите на Откритото първенство на Австралия от парагваеца Даниел Вайехо с 4:6, 4:6 в Мелбърн.

Title Дядо и внук заедно ще вадят кръста от морето в Поморие:
В манастира "Св. Мина" в Поморие тече празнична литургия. А после ще има литийно шествие до крайбрежната алея за ритуала по спасяването на кръста. Колко смелчаци ще скачат, ще стане ясно, но сред тях е и 10-годишният Борис Трайков, който заедно с дядо си се очаква да влязат в морето, предава Би Ти Ви. Малкият Борис казва, че е готов да скача, въпреки че водата е по-хладна от миналата година. Дядо му - Васил Продомов споделя, че през 2014 г., когато Борис бил на 40 дена, майка му го довела на плувен маратон. 2 години по-късно Борис решил съвсем сам да скача кръста. Благодарение на него и аз скочих за първи път, споделя дядо му Васил. 

Title Малкият Иванчо разбира какъв мъж търси Марийка:









Title ЕКИП: Решение на  съда на ЕС показва, че частните болници могат да купуват лекарства свободно:
Частните болници да не организират обществени поръчки за покупки на лекарства и апаратура не нарушава европейската директива. Това е изводът, след като съдът на ЕС скоростно реши дело по проблем на дружество "Монтажи", обявиха в свое становище от Експертен клуб за политика и икономика (ЕКИП).
Делото в съда на ЕС трябваше да разясни какво е публичноправна организация, след като държавната фирма "Монтажи" ЕАД оспори акт, наложен от Агенцията за държавна финансова инспекция. В решението си съдът потвърждава досегашната дефиниция за „публичноправна организация" уповавайки се разпоредбите в Директивата и Закона за обществените поръчки.

Според анализаторите от ЕКИП това решение налага няколко извода, които са важни и за частните болници в България. Според тях решението на съда не оспорва сегашната дефиниция на публичноправна организация в българското законодателство, а изключването на частните болници от кръга на задължените да провеждат обществени поръчки е израз на свобода на преценка, която има България като страна-член на ЕС.
"Ключово за частния сектор е, че когато икономическите участници не са публичноправни организации, както е в случая с частните болници, принципите на пазарната икономика позволяват по-голяма свобода на договаряне. Това дава възможност на частните болници да сключват сделки на пазарни условия, без да се обвързват със строги изисквания, които важат за публичните институции", твърдят анализаторите от ЕКИП.
Решението на съда на ЕС идва на фона на поредните спорове в България дали частните болници трябва да купуват лекарства през обществени поръчки като държавните или имат свободата да го правят на пазара. Частните болници в България да провеждат поръчки бе изискано и от Европейската комисия.

Title Сериалите "Шогун" и "Хитринки" грабнаха водещите отличия на наградите "Златен глобус":
"Шогун", историческият епос, чието действие се развива в императорска Япония, спечели наградата за най-добър драматичен телевизионен сериал на церемонията по връчването на наградите "Златен глобус" в неделя, а "Хитринки" - за изобретателна възрастна стендъп комичка, беше отличен като най-добър комедиен сериал, съобщиха световните осведомителни агенции.
"Шогун" спечели и отличията за най-добра женска и мъжка роля за Анна Савай и Хироюки Санада.
"Благодаря на всички, които са били в живота ми. Всички вие ме доведохте дотук", каза Санада след победата си. "За младите актьори и творци по света - вярвайте в себе си и никога не се отказвайте", добави той.

Сериалът спечели общо четири награди, включително за най-добра поддържаща мъжка роля на Таданобу Асано, който играе Кашиги Ябушиге, владетел на Идзу, съобщи БТА.
"Шогун" проследява историята на Йоши Торанаг (в ролята Хироюки Санада), докато той открива тайни, които могат да му помогнат да унищожи своя врагове.
"Хитринки" взе още една награда - за най-добра женска роля в комедия за Джийн Смарт, която играе стендъп комедиантката Дебора Ванс.
Наградата за най-добър актьор в телевизионна комедия или мюзикъл получи Джеръми Алън Уайт за "Мечката".
Сред другите победители са Baby Reindeer на Нетфликс за най-добър лимитиран сериал или антология.
Джесика Гънинг получи наградата за най-добра поддържаща женска роля за превъплъщението си в Марта Скот в продукцията Baby Reindeer.
Колин Фарел взе наградата за най-добра мъжка роля в лимитиран сериал или антология за ролята си на злодея Осуалд Коб в "Пингвинът".

Title Отстраниха осем органа на жена с рядък вид рак:
Отстраниха осем органа на жена, диагностицирана с рядък вид рак. Фей Луиз от Хоршам, Западен Съсекс, започва да планира собственото си погребение, след като през 2023 г. лекарите откриват тумор в апендикса ѝ.
Но след серия от операции тя отново може да се върне на работа като диспечер на полети на летище Гетуик.
„Това, че ми казаха, че няма никакви следи от заболяването, беше най-големият коледен подарък, който можех да получа“, разказа Фей.
Миналата година по това време обаче не е била сигурна дали ще може да работи отново, пиши bTV. 
„Работата е физическа, но аз обичам авиацията и съм щастлива, че се върнах на тази длъжност“, каза тя пред Би Би Си.
Бившият модел започва да изпитва болки през пролетта на 2023 г., които първоначално обяснява с проблеми с менструацията, а след това ултразвукът показва киста на яйчника.

След операция за отстраняване на проблемите обаче тя чува страшната диагноза псевдомиксом на перитонеума - рядък тумор, който причинява натрупване на желеподобно вещество в корема.
Тъй като туморът се е разкъсал и е разпространил раковите клетки по тялото ѝ, жената се нуждаела от операция, която включва отстраняване на осем от органите ѝ.
Операцията включваше отстраняване на далака, жлъчния мехур, апендикса, яйчниците, матката, фалопиевите тръби, пъпа, големия и малкия оментум - които свързват стомаха и дванадесетопръстника с други коремни органи - и част от черния дроб, както и изстъргване на диафрагмата и таза.
В резултат на това Фей Луиз ще продължи да прави скенер всеки ноември.
„Чакането на резултатите за съжаление ще решава или прекъсва всяка Коледа за мен. Но просто трябва да продължиш напред и никога да не се отказваш“, казва тя.
„В някои дни съм стигала до дъното на отчаянието, но сега по-често имам по-позитивни дни“, допълва Фей Луиз.
Оттогава тя се връща на работа и събира средства за британската организация за изследване на рака.

Title Бразилска монахиня е обявена за най-възрастния човек в света:
Бразилска монахиня е обявена за най-възрастния човек в света, след като японката Томино Итоока почина на 29 декември. 
Ина Канабаро Лукас е на 116 години и 7 месеца и е в инвалидна количка. Предишната носителка на титлата почина на 116 години. 
Канабаро е родена на 8 юни 1908 г. в голямо семейство в южна Бразилия. Според нейни роднини обаче тя е родена на 27 май, но раждането й е записано по-късно. Прадядо й е бил известен бразилски генерал, пише skynews. 
Ина се отдава на религията още в тийнейджърските си години. Живяла е в Уругвай и Рио де Жанейро. Била е учителка, а неин ученик е един от последните военни диктатори, управлявали в Бразилия - Жоао Фигейредо. 
116-годишната жена е и футболна фенка. Местният футболен отбор “Интер" е основан след раждането й, но всяка година празнува рождения ден на Канабаро. Тя получава й подаръци от отбора, които колекционира. 


Title Политолози: Преговорите за кабинет ще продължат, фигурата на премиера не е основната пречка:
Фигурата на министър-председателя не ми се струва основателна причина за напускане на преговорите от страна на ГЕРБ. Изненадващо е, че този въпрос се появява накрая. Премиерът трябва да бъде изговорен в началото, защото има основна роля. Има нещо друго, което спира ГЕРБ за съставяне на правителство. Те са казвали, че имат достатъчно дълга скамейка са министър-председатели", каза политологът Милен любенов в сутрешния блок на Нова тв за провала на преговорите за съставяне на кабинет. той се съмнява, че са постигнали съгласие по всички въпроси от санитарния кордон. "Ако това е така, не е в интерес на ДПС-Ново начало. Има хипотеза, че ГЕРБ се оттеглят заради зависимостите си. Не вярвам ДБ да не отстъпи за фигурата на премиера, ако са постигнали другите си искания", каза Любенов.  




                         Доц. Стойчо Стойчев



"Рано е да отписваме преговорите. Няма изявления на лидерите. Борисов винаги може да промени това решение. Възможно е името на премиера да е пречка. Няма политически лидер, който да иска да е премиер в тази ситуация", коментира и доц. Стойчо Стойчев. Според него партиите са постигнали съгласие за Сарафов, регулаторите и другите въпроси от декларацията на ДБ.  "Процесът е като пазарлък. Винаги нещо се оставя като непреодолима пречка, за да се изтъргува. Не вярвам стратегията на ДБ да е "всичко или нищо". Текат 24 часа, през които хората си мислят за Йордановден и утре в парламента ще се даде крачка назад. За всички 4 играчи е изгодно сега да се направи правителство", прогнозира Стойчев. 
Според Милен Любенов има опит да се прехвърли вината на ДБ, защото БСП и ИТН също са участвали в преговорите. "Не знаем каква е крайната стратегия на ГЕРБ - дали да има правителство или не. Проблемът на ДБ е следния - дори да има мнозинство за кабинет, те ще попаднат в ситуация за сформиране на мнозинства с ДПС-Ново начало в парламента. Това е основният риск - скритите мнозинства", коментира Милен Любенов. Ако има нови избори според него ще спечелят партии като МЕЧ и олигархията, която има интерес от политическа нестабилност. 

Title Хванаха шофьор от Беларус с рекордните 3,57 промила в Слънчев бряг:
35-годишен мъж от Беларус е задържан в полицията в Несебър, след като е бил хванат да шофира мъртво пиян в курорта Слънчев бряг.
На 4 януари  около 17.20 ч. той  е бил спрян за проверка край к-с "Рио Гранде". Чужденецът бил зад волана на "Мерцедес Спринтер" с бургаска регистрация. Проба с дрегер показала 3,57 промила алкохол в кръвта на водача.  По случая е образувано бързо производство. 
От ОД МВР Бургас уточниха, че задържаният живеел в Несебър.

Title 90-годишна загина при пожар в Бургас:
90-годишна жена загина при пожар в дома си в Бургас, съобщиха от полицията.
Фаталният инцидент е станал на 5 януари около 13,20 в бл.26 на к-с "Изгрев".
Пламъците тръгнали от електрическа печка, тип духалка, която била развалена и бързо обхванали покъщнината. Възрастната жена, която била трудно подвижна, не успяла да се спаси.
Тялото й е откарано за аутопсия в отделение «Съдебна медицина» към УМБАЛ Бургас, по случая е образувано досъдебно производство, каза говорителят на полицията Цветелина Рандева.

Title Замазаха Аналена Бербок на снимките с лидера на Сирия:
Външната министърка на Германия Аналена Бербок, както и двете преводачки, бяха замазани на всички снимки от срещата с лидера на Сирия Ахмед ал-Шараа в Дамаск. Фотосите бяха публикувани в социалните мрежи на военната групировка Хаят Тахрир ал-Шам.
Германската министърка беше в Дамаск заедно с френския външен министър Жан-Ноел Барот на първа официална визита на представители на ЕС, откакто групировката прогони Башар ал-Асад. 
Властта в Сирия беше поета от ал-Шараа, който доскоро беше известен като Абу Мохамед ал-Джолан и имаше награда за залавянето му. 
Новият сирийски лидер отказа да се ръкува с Бербок при посрещането на двамата европейски лидери. 
Германия все още не е коментирала официално замазаните снимки, които показват отношението към жените на новата сирийска власт. 
След информацията за срещата с Бербок и Барот, каналът е публикувал и снимки от други срещи на новата сирийска власт, на които жените също за замазани.

Title Ако спестявате цялата заплата 16 г. и 7 месеца, купувате дом от 100 квадрата (Графики):
Дали живеете и работите в Лондон, или в София, е все едно, ако решите да купувате жилище. И в двете столици ще ви се наложи да събирате заплатата си за приблизително еднакъв период от време, за да купите жилище от 100 квадрата (виж текста по-долу).
И това не е защото жилищата в британската столица са поевтинели, а защото у нас те поскъпнаха изключително много.
В навечерието на 2024 година много анализатори прогнозираха успокояване на имотния пазар и вещаеха, че цените, ако не тръгнат надолу, поне ще спрат да нарастват с високите темпове, валидни дотогава.

В началото на 2025-а обаче се вижда, че нищо подобно не се е случило, дори напротив. Ако до края на 2023-а България непрекъснато удряше рекорди и беше ту в топ-10, ту в топ-20 на различни класации по ръст на имотните цени, през 2024 г. ръстът сякаш удари тавана. Според последните данни на статистиката през третото тримесечие
този ръст стигна 16,5%
на годишна база и на практика ни поставя на едно от челните места в ЕС. Само в Полша поскъпването е по-голямо от 17%.
Това е и най-големият годишен ръст на цените на апартаментите в България от гръмването на имотния балон при световната финансова криза преди 15 г. В края на 2008 г. жилищата бяха поскъпнали с 26,8%, а през 2007-а ръстът в някои тримесечия бе достигнал дори 34,6%.
При това сегашното поскъпване далеч не е еднакво в цялата страна. Има отделни градове, в които е и по-голямо от 16,5%.

Например в София, където е и най-активният пазар на жилища с над 34 хиляди сделки за последните 12 месеца, те поскъпнаха със 17,7%. Средната цена на квадратен метър жилищна площ достигна 2388 евро и е най-високата в страната, а в тази цена влизат и панелки от крайните квартали. Иначе качествено ново строителство
трудно може да се намери за под 3 хиляди евро
квадрата, а най-престижните домове в центъра струват и над 4 хиляди, дори над 5 хиляди евро квадрата.
Неслучайно последните световни класации за достъпност на жилищата изкарват, че в България и в Англия човек трябва да работи еднакво дълго, за да спести за купуване на дом (виж текста по-долу)
Ако се гледа само годишният ръст на цените, в Благоевград, той е рекорден – 22,7% за последните 12 месеца. Но средната цена там е доста ниска в сравнение с другаде – едва 1027 евро за кв. метър.









Много от тях са успели да спестят пари, за да си купят ново, по-голямо жилище и това е основният двигател на местния имотен пазар.






За отбелязване е че никъде в ЕС вече няма такива големи ръстове на имотните цени. Средният за ЕС ръст е 2,9%, а за страните от еврозоната дори е 1,3%.
Преди Европейската централна банка да вземе мерки миналата година и да вдигне лихвите в опит да овладее инфлацията, средният годишен ръст на жилищните цени в ЕС в нито едно тримесечие не успя да надвиши 10,5%.
У нас банките почти не вдигнаха лихвите по ипотечните кредити и през 2024 г. се озовахме в ситуацията хората да теглят най-евтините жилищни кредити в цяла Европа. Тяхната лихва рядко минаваше 2,8% и сравнително лесното им отпускане е една от основните причини за този ръст на цените на жилищата.
Другата причина за твърде активния пазар на жилища, която все повече анализатори изтъкват, е предстоящото вливане в еврозоната.
Наличието на много спестявания, коити хората предпочитат да не държат в банките заради почти нулевите лихви по депозитите, кара мнозина да купуват имоти в опит да спасят парите си от обезценяване.
Прогнозите за имотния пазар през 2025 г. са обързани доста тясно именно със случващето се с лихвите. Според Гергана Тенекеджиева, изпълнителен директор на “Адрес”, вече има банки, които се опитват да стимулират вложителите, като
предлагат 3,5% и дори по-висока лихва за депозити над 100 000 лева

Това според нея би могло да накара хора със спестявания, които нямат нужда от жилище а търсят доходност, да се оттеглят от имотния пазар, което значително ще го успокои. Но влизането в еврозоната според нея ще провокира по скоро продължаване на ръста на цените.
На същото мнение е и Явор Пейчев, изпълнителен директор на “Имотека”. Според него поне през първите 6 месеца на 2025 г. банковото кредитиране у нас до голяма степен ще е на същото ниво, както и броят на сделките. Приемането на еврото според Пейчев ще доведе до нов ръст на цените.


И в България, и в Англия трябва да се работи  еднакво дълго, за да се придобие дом 

Имотите в България стават все по-недостъпни за българите. Страната пада надолу в класацията на държавите според това колко средни заплати са необходими за закупуване на жилище.
В момента у нас, за да се придобият 100 квадрата, са необходими 199 средни месечни заплати, т.е. един човек трябва да работи в продължение на 16 г. и 7 месеца и – без да харчи заплатата си за каквото и да било друго.
Така България почти се изравнява с Великобритания – държава, известна от десетилетия с недостъпността на имотите. Британецът трябва да спестява заплатата си в продължение на 16 г. и 10 месеца, за да си купи такъв дом.
Подреждането е направено от сайта BеѕtВrоkеrѕ.соm, кaтo се пpecмятaт пазарните цeни нa имoтитe cпpямo тoвa кoлкo cpeдни мeceчни зaплaти в съответната държава cтpyвaт за 62 страни по света.
Teзи, кoитo живeят в Дaния, ce нyждaят oт нaй-кpaткo вpeмe, за дa cпecтят зa жилищe
в Eвpoпa. Cpeднaтa цeнa нa имoт oт 100 кв. мeтpa там ce paвнявa нa 114 нeтни зaплaти (около 9 години и 5 месеца), кoeтo я клacиpa кaтo нaй-дocтъпнaтa cтpaнa в Eвpoпa зa зaкyпyвaнe нa жилищe.
Зa всичко ocтaнaлo обаче Дaния e една от най-скъпите държави в EC, защото цените на стоките и услугите там са c 43% нaд cpeднитe зa EC. Но все пак cpeднитe гoдишни дoxoди я класират нa ceдмo мяcтo.
Следват Ирландия и Швеция, където също са достатъчни заплатите за около десетина години, за да се купи дом от 100 квадрата.
Пpeди Бългapия ce нapeждaт cтpaни кaтo Гepмaния (185 зaплaти), Pyмъния (173), Иcпaния (132) и дpyги (виж инфографиката).








За наше утешение сред съседните ни държави положението не е по-добро, отколкото у нас. В Гърция например ca нyжни цeли 228 нeтни зaплaти зa 100 квaдpaта жилищe.
B Typция, чиcлoтo e oщe пo-знaчитeлнo - 631, кoeтo ce paвнявa нa дoxoдитe зa пoвeчe oт 52 гoдини
В Европа в момента положението е най-зле в Словакия – словакът трябва да работи в продължение на 25 години само за дом. А ако спестява само половината от заплатата си, ще отидат 50 години, което е много повече и от най-дългия трудов стаж.
Класацията е световна и най-достъпната за купуване на жилище държава се оказва Република Южна Африка, където на хората са им нужни само 71 средни заплати, за да купят 100 квадрата.
САЩ са веднага след РЮА с уговорката, че цените на имотите там варират твърде много между отделните щати, но все пак средната цифра е 76 заплати.
А най-недостъпен е жилищният пазар в Непал, където пресмятанията показват, че са необходими 684 заплати. Това прави 57 г.

Title 2024: Година на чудеса и постижения в Acibadem Турция:
Изминалата година беше белязана от новаторски медицински постижения и усъвършенствани методи на лечение в болници Acibadem в Турция. От успешно лечение на 67-годишен пациент с болест на Паркинсон до извършването на сложна операция за разделяне на сиамски близнаци, съединени в областта на гръдния кош, и безброй други случаи, Acibadem продължава да бъде надежден избор за справяне с едни от най-предизвикателните медицински случаи в света. Тези постижения донесоха на Acibadem Healthcare Group престижната титла „Най-голям износител на здравни услуги“ в Турция за девети пореден път.
Лечение без граници на пациенти от цял свят
Като един от най-значимите международни доставчици на здравни услуги със своите 24 болници, 15 амбулаторни клиники и над 25 000 души персонал, Acibadem продължава да утвърждава репутацията си по света. Лечебните заведения в Турция, България, Северна Македония, Сърбия и Нидерландия обслужват с гордост своите пациенти. В допълнение, Acibadem разполага с 59 представителни офиса в 56 града в 33 държави, в изпълнение на своя ангажимент за по-близък контакт с пациенти по целия свят. Мисията на компанията остава разширяването на тази мрежа, за да засили глобалното си присъствие.
Освен със своите съвременни лечебни заведения, Acibadem остава пионер в здравеопазването с екип от над 3300 специалисти, 4700 медицински сестри и най-нови технологии. През последната година организацията откри 20-тия си център за заболявания на гърдата, а освен него разполага с 11 акредитирани онкологични центъра, 16 центъра за сърдечни грижи, 14 инвитро центъра, 10 центъра за трансплантация на органи, 10 центъра за гръбначни заболявания, 3 центъра за спортна медицина акредитирани от ФИФА, както и 10 центъра за ядрена медицина и 6 центъра за роботизирана хирургия — всички посветени на осигуряването на най-висок стандарт на грижи в своята област.










Иновации в Acibadem
Acibadem е известен със своите новаторски медицински постижения и опит в справянето със сложни медицински случаи. С ориентиран към пациента подход и индивидуални планове за лечение, Acibadem носи надежда за пациенти от цял свят. През последната година болниците от веригата предоставиха широк спектър от висококачествени медицински услуги на 55 000 международни пациенти от 148 държави, с което заслужено си спечелиха титлата „Най-голям износител на здравни услуги“ в Турция за девети път.
Всеотдайността и експертизата на лекарите в Acibadem играят основна роля за този успех, но технологичните иновации също са от съществено значение за осигуряването на първокласни грижи. Пациентите могат да се възползват от най-съвременните радиотерапевтични технологии, като CyberKnife, Gamma Knife, MR Linac и Ethos, които интегрират изкуствен интелект в лечението на рака. Макар вече да предлага някои от най-новите медицински технологии, Acibadem продължава да инвестира в иновации, за да подсигури най-високите стандарти за безопасност, удовлетвореност и хирургична прецизност.









Медицински постижения в Acibadem Турция
През 2024 г. 6 милиона пациенти са посетили Acibadem за медицинско лечение, от пластични операции до онкологични случаи, и всеки от тях носи своята трогателна история.
Разделяне на сиамски близнаци
17-месечни сиамски близнаци пристигат в болница Acibadem Atakent от Алжир за операция по разделянето им. Освен вродената аномалия, която ги съединява в областта на гръдния кош, наличието на сложно сърдечно заболяване прави случая още по-труден. Близнаците споделят перикарден сак, гръдна кост и гръдни тъкани. Раздялата им отнема месеци за планиране на лечението и 2 операции извършени за 9 часа. В него участват екипи от сърдечно-съдови хирурзи, специалисти по пластична и реконструктивна хирургия, и анестезиолози. Този вдъхновяващ процес отнема месеци на предоперативна, хирургична и следоперативна работа, преди близнаците най-сетне да заживеят в свое собствено пространство.
Дълбока мозъчна стимулация при болест на Паркинсон
67-годишна пациентка от Азербайджан страда от болестта на Паркинсон в продължение на 11 години. След диагностицирането си тя изпитва симптоми на дискинезия в резултат на страничните ефекти от медикаментите. При всяко намаляване на ефекта от лекарствата движенията ѝ се забавят, а треморът се засилва. Неспособна да се справи с тези симптоми, тя решава да се свърже с Acibadem и попада на проф. д-р Фатих Байраклъ, който извършва процедурата „дълбока мозъчна стимулация“ (ДМС). След операцията пациентката се завръща в родната си страна, свободна от симптомите на болестта.
Успешен инвитро случай от Азербайджан
Пациентка от Азербайджан на възраст над 40 години се обръща към Acibadem за инвитро оплождане. Поради напредналата ѝ възраст за майчинство, проф. д-р Джем Фъчъджъоглу препоръчва преимплантационни тестове. Пациентката преминава необходимите изследвания и лечение преди имплантирането на ембриони. Проф. Фъчъджъоглу я съветва да направи генетични скринингови тестове на ембрионите. След коригиране на вътрешна деформация на матката, имплантацията е извършена успешно и пациентката забременява. Двата ембриона са успешно износени и жената се завръща в своята страна със здрави близнаци.

Title Румяна Коларова: Търси се компромис - Желязков да е премиер, а Сарафов да е не главен прокурор:
Връщаме се към същите аргументи, използвани за прекратяване на преговорите миналата година. От едната страна казват, че проблемът е персонален, а от другата - че е свързан със споразумение. Това е дежа вю. Ако има възможност за някакъв вид сделка, може да се постигне договореност Сарафов да не бъде избран за прокурор срещу Росен Желязков да е премиер. Това каза политологът проф. Румяна Коларова в студиото на Би Ти Ви, след като вчера от ГЕРБ-СДС заявиха, че прекратяват преговорите за правителство, защото от ДБ били против кандидатурата на Росен Желязков за министър-председател. ю
Но дали това е така и дали нещата се въртят в рамките на тези алтернативи, никой не може да каже, каза още тя. Проф. Коларова заяви, че не само на държавата, на самите партии им трябва правителство и уточни къде се търси компромиса - ГЕРБ искат да им признаят Желязков като легитимен премиер срещу това, че те ще отстъпят за Сарафов.

Проф. Мария Пиргова призова да се видят интересите на партиите в преговорния процес и този парламент. Нито един от тях не са свързани с индустрията, бизнеса, гражданите, образованието и реформите. Няма никакви зададени програмни цели на партиите. Трябва управление на България, а партиите не могат да излъчат управлението, от което страната има нужда, каза от своя страна проф. Пиргова 
На тайминга пък обърна внимание доц. Даниел Смилов. Месец и половина нямаше никакви преговори. Преди празниците тръгна някакъв процес и в първия истински работен ден след празниците приключва всичко. Този тайминг показва едно - че се гласят за избори през април. Според мен този сценарий не работи за никого, но се реализира, каза още той.

Title Един загинал и трима пострадали при пожари у нас:
Един човек е загинал, а трима са пострадали при пожари през изминалото денонощие. Това сочат данните на Главна дирекция „Пожарна безопасност и защита на населението" (ГДПБЗН), публикувани на сайта на ведомството. Общо 91 пожара са били ликвидирани през последното денонощие.
С преки материални щети са 30 пожара, някои от тях са възникнали в жилищни сгради, в транспортни средства, съоръжения на открито и др. Без нанесени материални щети са 61 пожара. Част от тях са възникнали след запалване на сухи треви, отпадъци, повреда на готварски уреди и комини и др.
Извършени са 22 спасителни дейности и помощни операции, от които три при катастрофи в транспортни средства. Екипи на ГДПБЗН са оказали техническа помощ при катастрофи, помагали са на пострадали граждани и др. Пожарникарите са реагирали на 120 сигнала за произшествия. Отчетени са седем фалшиви сигнала.
Преди ден възрастна жена загина при пожар в блок 26 в бургаския комплекс "Изгрев". Вероятната причина за инцидента е късо съединение.

Title 3-годишният Мирослав хвана кръста в Калофер (Видео):
В ръцете на Мирослав, на 3 г. и половина, се озова дървеният кръст, хванат в ледените води на река Тунджа в Калофер, предаде Нова. 
По традиция местните жители влязоха, за да разбият леда, след което беше хвърлен кръстът. Те извиха хоро, а след това във водата влязоха и гости, дошли специално за празника. 




                         Традиционното ледено хоро във водите на река Тунджа. Кадър: Нова




Минути преди 8 ч. кръстът беше спасен и предаден на най-малкия участник. Това беше Мирослав, който за пръв път влиза в ледената вода, носен на рамене. 

Участниците в мъжкото хоро, които са дошли от всички краища на България, казват, че водата е студена, но пък малко по-топла от предишните години. Хората се чувстват добре, че са влезли. Те пяха традиционни песни, след което и химна на България. Сред тях и тази година имаше и жена. "Всяка година влизам", обясни Ивелина, която също нагази в ледените води. 
"Здраве на всички, повече любов и повече млади семейства", пожела отецът, който освети нов кръст. 




                         Кадър: Нова

Title Спорт по телевизията днес:









Title 76 милиона за заплати на депутатите в провалените 6 парламента досега:
Над 1 милион са командировките им в чужбина, дори в мандати без кабинет
Над 76,3 милиона лева са дадени за заплати на депутатите от провалените 6 парламента в последните 4 години. Сумата е бруто и от нея се правят удръжки за пенсионни осигуровки и здраве.
Това става ясно от справка от Народното събрание, изготвена за “24 часа” по Закона за достъп до обществена информация. Тя включва данни за шестте парламента от 45-ия през пролетта на 2021 г. до 50-ия тази година.

А за трите седмици работа и 8 заседания през ноември депутатите от 51-ия парламент са получили 1,38 млн. лв., по данни на bTV.
В момента основната депутатска заплата е 7080 лева
бруто. Освен основното си възнаграждение, което се равнява на 3 средни работни заплати в обществения сектор и се преизчислява на тримесечие по данни на НСИ, депутатите получават добавки за стаж, възраст, научни титли, както и за шефски постове в парламента и за участие в комисии. Така заплатата на народен представител в момента средно достига около 9000.
Едва 9 заседания и рекордно кратките 27 дни продължи “животът” на 45-ото НС през април и май 2021 г. Въпреки че то не успя да излъчи правителство, нито да приеме дори един закон, депутатите в него са получили 1,5 млн. за заплати. Същата бе ситуацията и в следващия парламент, оцелял два пъти по-дълго.
Едва 47-ото НС успя да събере мнозинство за правителство - четворна коалиция от ПП, ДБ, БСП, ИТН застана зад кабинета “Петков”, който обаче оцеля едва 7 месеца и 20 дни. Малко повече работи парламентът, а депутатите са получили над 16 милиона за заплати. (Виж всички цифри в инфографиката.)

Следващото по-продуктивно Народно събрание беше 49-ото, което излъчи кабинета на сглобката с премиер Николай Денков. И то обаче се разпусна предсрочно след провала на ротацията между ГЕРБ и ПП-ДБ. Въпреки това работи най-дълго за целия период - близо година и два месеца, а депутатите са взели бруто за заплати 35 милиона.
Разходите за сметка на данъкоплатеца за тези провалени 6 парламента обаче не спират дотук.
Въпреки че не произведоха нищо съществено като законодателство, депутатите са похарчили над 1 милион за командировки в чужбина.






Изключение прави 45-ото НС, което за изключително краткия си живот не успя да излъчи парламентарни делегации към евроинституциите и групи за приятелство с другите страни.
И ако масово пътуванията през тези години, освен традиционните Брюксел и Страсбург, са основно из Европа, не липсват и по-екзотични дестинации.
В 47-ото НС например Атанас Михнев и Виктор Насър от ПП са успели да стигнат до Делхи и Мумбай по покана на свой колега от индийския парламент. Росица Кирова от ГЕРБ е била в Индонезия за участие в 144-ата сесия на Интерпарламентарния съюз.
64 депутати от 48-ото НС, което “живя” малко повече от 3 месеца, са успели да попътуват в чужбина, включително да стигнат до САЩ. Искрен Митев от ПП е бил там като наблюдател на междинните избори през ноември 2022 г. Джейхан Ибрямов от ДПС и Атанас Славов от ДБ са били във Вашингтон за участие в Парламентарен трансатлантически форум. А  Хамид Хамид от ДПС и Атанас Зафиров от БСП са участвали в Националната молитвена закуска и във форум “Как да противостоим на руската агресия в Украйна и вредното влияние на Китай в Европа”. В 49-ото НС депутатите имаха повече време да попътуват, затова
сред дестинациите има и по-екзотични като Нигерия,
Дубай, Индия, Виетнам, Мароко. През този мандат, продължил малко повече от година, например Даниел Лорер от ПП е бил три пъти в САЩ от общо 5 задгранични командировки. Като зам.-ръководител на делегацията на българския парламент в ПА на НАТО той е посетил в различни периоди от време Вашингтон, Ню Йорк, Филаделфия и Огъста.
34 депутати са успели да попътуват в 50-ото НС. В настоящия парламент още няма избрани делегации и групи за приятелство.

Title "Емилия Перес" и "Бруталистът" с триумф на наградите "Златен глобус" (Снимки):
"Емилия Перес" и "Бруталистът" триумфираха във филмовите категории на церемонията за 82-рите награди "Златен глобус", която се състоя в хотел "Бевърли Хилтън" в Бевърли Хилс, щата Калифорния, предадоха осведомителните агенции.
"Златен глобус" в категорията за най-добър филм - мюзикъл или комедия получи "Емилия Перес", а "Бруталистът" беше отличен като най-добър филм - драма.

Мюзикълът, който беше с най-много номинации - десет, грабна общо четири отличия. "Емилия Перес" взе статуетка за най-добър чуждоезичен филм - награда, която режисьорът Жак Одиар посвети "на всички, които днес се чувстват обезпокоени". Зоуи Салдана спечели "Златен глобус" в категорията за най-добра актриса в поддържаща роля. Продукцията, разказваща за мексикански наркобарон, който се подлага на операция за смяна на пола, за да стане жена, беше отличена и за най-добра музика за El Mal, съобщи БТА.
"Бруталистът", който беше със седем номинации, получи три отличия. Освен за най-добър филм - драма, Ейдриън Броуди спечели "Златен глобус" за най-добър актьор и Брейди Корбет за най-добър режисьор. "Бруталистът", чиято продължителност е около три часа и половина, е за оцелял от Холокоста, който бяга в САЩ, за да преследва американската мечта.
"Златен глобус" за най-добра актриса във филм - драма получи Фернанда Торес за ролята си във "Все още съм тук".


Деми Мур бе удостоена с наградата за най-добра актриса в мюзикъл или комедия за участието си във "Веществото". Отличието при мъжете в тази категория отиде при Себастиан Стан за "Различен човек".
Кийран Кълкин взе статуетката за най-добър актьор в поддържаща роля за "Истинска болка".
За най-добър сценарий беше отличен Питър Строган за "Конклав".
Призът за най-добра анимация беше присъден на латвийската продукция "Флоу" (Flow).
Комедийната актриса Ники Глейзър беше водеща на церемонията, излъчвана по Си Би Ес и платформата "Парамаунт плюс".
Спечелването на "Златен глобус" може да подпомогне филмовите продукции преди кулминацията на наградния сезон - "Оскар"-ите през март. Ако даден филм или актьор получи "Златен глобус", това увеличава вероятността член на американската Академия за кинематографично изкуство и наука да разгледа този проект.
Победителите на наградите "Златен глобус" се избират от 334 журналисти от 85 страни, в сравнение с около 9000 имащи право на глас, които определят носителите на "Оскар", припомня Ройтерс.

Title Ричард Алибегов: От 2020 г. заведенията са вдигнали цените с не повече от 10%:
Връщането на ДДС ставката за ресторантите на 20% е временна мярка, защото нямаше време да се гледа нито бюджет, нито да се формира комисията за бюджет и финанси. От асоциацията на заведенията са се срещали с политическите лидери и партии, които досега са подкрепяли ниската ставка за заведенията - ГЕРБ-СДС, ДПС-НН, БСП, "Възраждане". От всички тях получихме уверение, че ставката ще бъде удължена до края на 2025 г., каза пред Би Ти Ви шефът на Асоциацията на заведенията в България Ричард Алибегов. 
Той допълни, че от бранша отдавна се борят за редуциране на ДДС ставката и обърна внимание, че мярката се приложи по време на пандемията, тъй като тогава била антикризисна мярка. Според отчетите се вижда, че загуби за бюджета няма и че внасяме 200 млн. повече в бюджета. От тази гледна точка, и МФ трябва да са доволни, каза още Алибегов. 
В момента, тъй като ситуацията е преходна, ние от асоциацията информирахме нашите членове какво ще се случва - освен да се намали ставката, да не се вдигат цените. От 2020 г. досега имаме като поскъпване не повече от 10%, на фона на всичко, което се вдигна от 2019 г., каза още той. И обърна внимание какво е поскъпнало от началото на тази година само 8% на тока, минималната работна заплата, водата, вдигане на ДДС ставка за ресторантите и поскъпване на хляба. 

Title Северна Корея изстреля балистична ракета, докато Блинкън е на посещение в Сеул:
Северна Корея изстреля днес една балистична ракета, която е паднала на изток от страната в Японско море, предадоха Асошиейтед прес и Ройтерс, като се позоваха на южнокорейските въоръжени сили.
По последни данни ракетата е била със среден обсег.
Японската брегова охрана съобщи за една паднала ракета извън изключителната икономическа зона на страната, съобщи БТА.
Това е първият севернокорейски ракетен опит от около два месеца. Той бе извършен в момент, когато държавният секретар на САЩ Антъни Блинкън е в Сеул, за да обсъди с южнокорейските съюзници севернокорейската ядрена заплаха и други въпроси, отбелязват АП и Ройтерс.

Освен това визитата се състои в момент на политическа криза в Южна Корея, чийто президент Юн Сук-йол бе отстранен от парламента заради въведеното за кратко от него в началото на миналия месец военно положение.
САЩ имат пълно доверие в устойчивостта на южнокорейската демокрация и в лидерството на изпълняващия длъжността държавен глава министър на финансите Чой Сан-мок, каза днес Блинкън. Той също така подчерта на среща с временния президент непоколебимата подкрепа на САЩ за Южна Корея.
Блинкън и Чой осъдиха севернокорейския ракетен опит в нарушение на резолюции на Съвета за сигурност на ООН.
Заповедта за арест на Юн Сук-йол изтича в полунощ (17 ч. българско време). Южнокорейската агенция за разследване на корупцията по високите етажи на властта поиска действието на заповедта да бъде удължено и изпълнението ѝ да бъде поето от полицията.

Title Нормален е трафикът на всички гранични пунктове в страната:
На всички гранични пунктове в страната трафикът е нормален, съобщава Главна дирекция „Гранична полиция" на МВР на сайта си по данни към 6:00 часа тази сутрин.
На границата с Румъния трафикът е нормален на всички гранични контролно-пропускателни пунктове (ГКПП). От 20 декември до 7 януари включително е въведена временна организация на движение по мостовото съоръжение Дунав мост при Русе – Гюргево, като движението се извършва и в двете ленти. Освен ГКПП Русе, шофьорите в региона могат да се насочат и към ГКПП Силистра, ГКПП Кардам, ГКПП Дуранкулак, ГКПП Кайнарджа и ГКПП Крушари. Последните два са с работно време от 8:00 до 20:00 часа всеки ден, през тях не се пропускат товарни автомобили.

От 28.12.2024 г. поради повреда фериботният кораб Европа, обслужващ ГКПП – Никопол – ферибот не осъществява плаване от и за Румъния.
Фериботния кораб ,Бдин, обслужващ линията Никопол-Турну Мъгуреле работи. Обработката на пътници и превозни средства се извършва нормално. Няма изчакващи товарни автомобили.
На границата с Гърция трафикът е нормален на всички гранични контролно-пропускателни пунктове. През граничните пунктове Маказа, Златоград и Ивайловград е разрешено преминаването само на леки коли и микробуси.
Нормален е трафикът и на всички гранични пунктове с Турция. Временно преминаването през ГКПП Малко Търново се извършва на едно трасе поради реконструкция на пункта.
Трафикът на всички гранични пунктове със Сърбия и Република Северна Македония е нормален, допълват от „Гранична полиция".

Title Проф. Ива Христова: Заболелите от грип са по-малко в сравнение с миналата година:
"Имаме подобен сезон на миналогодишния по отношения на грипа и респираторните заболявания, дори заболелите са по-малко от миналата година", това заяви проф. Ива Христова в предаването "Денят започва" по БНТ. 
По думите й болните от ковид намаляват, но положителните за грип за над 11%. 
"Към момента е 10 пъти по-вероятно да се разболеем от грип, отколкото от ковид. Грипната епидемия е близо", заяви проф. Христова. 
Тя прогнозира, че заболяванията ще се повишават бавно до към средата на февруари, когато вероятно ще е пикът. 

Title 2025-а: WTF* година или математически
феномен:
Теориите на конспирациите вече виждат нова пандемия
*what the fu..
2025-а ще е или доста каръшка за любителите на конспирациите, или нещо уникално за тези, които обичат математиката.
Веднага бе забелязано, че началото бе дадено с абревиатурата WTF, която за тийнейджърите си е чиста псувня (what the fu.., като най-образованият превод е какво по дяволите). Тя се получи, след като първите три дни от януари се паднаха в сряда, четвъртък и петък. Като се вземат първите букви от английската версия на думите wednesday, thursday и friday, се получава точно съкращението от чатовете. То е толкова популярно, че преди години световната федерация по таекуондо, чиято абревиатура бе абсолютно същата, от World Taekwondo Federation трябваше да се преименува само на World Taekwondo, за да спрат подигравките.
Конспирацията дойде от факта, че последната година, която започва с WTF, бе 2020 г., когато стартира световната пандемия с коронавируса. Може теориите да не са далеч от истината. Според световните учени птичият вирус, който мори кокошките, вече може да се пренася към хората и това ще е следващата пандемия, която ни очаква. Огнищата никнат едно след друго по света, включително и в България.




                         Последният път, когато това се случи, беше през 2020-а.




Според някои положението се утежнява и от факта, че WTF се среща рекордните 5 пъти през януари, което е изключителна рядкост (1, 2, 3; 8, 9, 10; 15, 16, 17; 22, 23, 24 и 29, 30, 31), или месецът започва и завършва с нея.
Повечето обаче смятат, че тя е математически феномен. Първо 2025-а е перфектен квадрат 45 по 45. А 45 се формира точно от 20 плюс 25. Освен това съдържа произведението от два квадрата - 9 по 9 (81) и 5 по 5 (25). 81 по 25 е точно 2025. И последно - сбор е на три квадрата 40 по 40 (1600), 20 по 20 (400) и 5 по 5 (25).
Разбира се, когато всички числа от 1 до 9 се вдигнат на трета степен и след това се съберат, се получава точно 2025 (1+8+27+64+125+216+343+512+729).
Последните, които са виждали подобна “квадратна година”, са тези, които са родени през и преди 1936 г. От тези, които сме живи в момента, трудно може да посрещнем следващата подобна, защото това е 2116-а.

Title Зеленски иска първо да договори мир с Тръмп, преди да преговаря с Путин:
Украинският президент Володимир Зеленски каза, че иска първо да се срещне с бъдещия си американски колега Доналд Тръмп, за да договорят мирен план, преди да пристъпи към каквито и да било преговори с руския лидер Владимир Путин, предаде Франс прес.
"Първо с Тръмп, ние ще се разберем с него как да сложим край на войната, как да спрем Путин", обясни позицията си Зеленски в тричасово интервю с американския подкастър Лекс Фридман. Той подчерта, че е "много важно Европа да има глас" в дискусиите.

"С Тръмп ще постигнем споразумение - и аз съм сигурен, че той ще може да предложи с Европа силни гаранции за сигурност - и тогава ще можем да говорим с руснаците", обобщи Зеленски. Той потвърди, че очаква бъдещият президент на САЩ , който ще встъпи в длъжност на 20 януари, да сложи край на войната, започнала преди близо три години.
Гаранциите за сигурността на Украйна ще бъдат ефикасни само ако бъдат предоставени от Съединените щати, подчерта в същото време Зеленски, съобщи БТА.


"Без САЩ гаранции за сигурност не са възможни. Имам предвид такива гаранции за сигурност, които могат да предотвратят руска агресия", каза той в интервюто.

Така украинският президент негласно призна, че европейските съюзници на страната му са твърде слаби във военно отношение, за да могат да дадат подобни гаранции, отбелязва Ройтерс.
"Просто казвам, че ако (Съединените щати напуснат НАТО при Тръмп), Путин ще унищожи Европа", предупреди също така той.
Зеленски твърди, че Путин не е заинтересован от сериозни преговори за слагане на край на войната и затова е необходимо да бъде принуден да спре руската агресия и да се съгласи на траен мир, посочва Ройтерс.
Украинският президент довери още в интервюто, че е предложил на Тръмп Киев да получи замразени руски активи на обща стойност 300 милиарда долара, с които да купи американски оръжия, предаде Укринформ.

Title Очаква се канадският премиер да подаде оставка:
Очаква се канадският премиер Джъстин Трюдо да подаде оставка като лидер на Либералната партия, евентуално още днес, предаде Ройтерс, като се позова на в. "Глоуб енд Мейл".
Според източници на канадското издание Трюдо ще се оттегли преди ключова среща на управляващата формация в сряда.
От канцеларията на канадския премиер засега не са отговорили на запитване на Ройтерс за коментар.
За момента не е ясно също дали Трюдо ще подаде оставка и като министър-председател или ще остане на поста, докато бъде избран нов лидер на либералите, съобщи БТА. 

Трюдо оглави партията през 2013 г., когато тя преминаваше през тежък период, след като за първи път в историята си остана чак на трето място на парламентарни избори. Според проучванията на общественото мнение управляващата партия ще претърпи тежко поражение от консервативната опозиция на редовните избори, които трябва да бъдат произведени до края на октомври.
Оставката на Трюдо обаче вероятно ще доведе до нови призиви за бързо свикване на изборите, за да бъде избрано правителство, което да работи с администрацията на президента на САЩ Доналд Тръмп, който ще встъпи в длъжност на 20 януари.
Наскоро Тръмп подигравателно нарече Трюдо "губернатор" и повтори предложението си Канада да стане американски щат.
Фондовите пазари, изглежда, вече са включили до голяма степен в уравнението очакваната оставка на канадския премиер и може да приветстват произвеждането на избори, които да доведат до изясняване на ситуацията, отбелязва Ройтерс. В резултат канадският долар поскъпна с 0,37% спрямо щатския до равнище от 1,4394 за 1 долар.

Title ДПС - Ново начало ще внесе предложение за нулево ДДС за хляба и 9% за ресторантьорите:
ДПС-Ново начало ще внесе предложение за запазване на мерките, с които се освобождават от ДДС хляба и брашното и се запазва ставката от 9% ДДС за ресторантьорския бизнес. Това съобщиха от пресцентъра на партията. 
"Решението ни е продиктувано от резкия скок в цените на хляба и хлебните изделия, които са основни за трапезата на българите в първите дни на годината, заради връщането на 20% ДДС от 1 януари", се казва още в прессъобщението.

Ето какво още пише в него: 
За нас е неприемливо цената на политическата нестабилност и неспособността на партиите да излъчат редовно правителство да се плаща от хората и бизнеса и така, както предложихме мораториум върху цените на електроенергията до изясняване на ситуацията с ЕРП-тата, така настояваме за трайно установяване на диференцираните ставки за ДДС.
Всички мерки, които предлагаме са свързани с това хората да получат подкрепа в политически нестабилна ситуация и в отговор на принципите ни, че политиката трябва да бъде обърната към и за хората.

Title Цанко Цветанов на 55: Най-големият ми успех е Теодора. После Ния. След това е
футболът:
Между сливи в Българско Сливово се запалих по футбола, почнах като вратар, но си счупих главата в едно дърво
Директорът ме острига нула номер, че не влязохме в час по математика, за да играем
Майка ми винаги беше от моя отбор, баща ми си остана от ЦСКА, често печелех басове с него
И днес съм мечтател. Иска ми се в треньорството да играем в Шампионска лига с трети отбор
Навсякъде се стремим да доказваме, че българските треньори и българският футбол заслужават уважение

Цанко Цветанов е роден на 6 януари 1970 г. във великотърновското село Българско Сливово. Част от златното поколение на българския футбол - играе 6 мача на историческото световно първенство в САЩ през 1994 г., на което България става четвърта на планетата. Шампион на България с “Етър” (1991) и трикратен шампион с “Левски” (1994, 1995, 2002) като футболист. От 2004 г. сформира шампионски треньорски тандем със Станимир Стоилов, с когото “пишат приказки” и в “Левски”, и в “Астана” (Казахстан). Част от щаба на Мъри е още в националния отбор, в “Литекс”, “Анортозис” (Кипър), “Ботев” (Пд). Има и период начело на “Етър”. Сега заедно със Стоилов правят фурор с “Гьозтепе” в Турция.
За 55-ия си рожден ден Цанко Цветанов даде специално интервю за “24 часа”.





                         Цанко Цветанов




- Господин Цветанов, ако трябва да направите класация за петте ви най-големи успеха до 55-ата ви годишнина, как би изглеждала тя?
- Първото е срещата с жена ми. Най-важното нещо в живота ми е Теодора. След нея идва дъщеря ни. Раждането на Ния. Тя вече е голяма. Семейството е над всичко и най-важното е, че сме живи и здрави. Имаше момент от живота ми, в който футболът беше на първо място, с времето нещата се обърнаха.

Но в такава класация за целия ми живот - Теодора, Ния и след това идва футболът. След жена ми и дъщеря ни не мога да не сложа световното в САЩ през 1994 г. Това е не само историческо събитие за българския футбол, но и събитие, което в личен план е променило целия ми живот. Затруднявам се как точно да подредя следващите две до пет. Но нека бъде така - “Левски” и “Етър”. С всички незабравими моменти, шампионски титли, купи, паметни мачове – и като футболист, и като треньор.





                         Цанко Цветанов със съпругата си Теодора по време на празненството за 50-годишния си юбилей




- Колко често ви се е случвало да празнувате рождения си ден, както се казва – като нормалните хора, а не на лагери и между тренировки и мачове?
- Първите 15-16 години от живота ми съм празнувал с близки хора. След това заради футболната ми кариера най-често съм празнувал в лагерна обстановка, а се е случвало и както и в момента да е между мачове по време на първенство. Но по-голямата част от рождените ми дни са били по лагери и извън семейството. И благодаря на моите най-важни хора, че са ме изтърпели. А и трябва още да ме търпят. (Смее се.)

- Любовта към футбола се разпалва в село Българско Сливово – къде и кога за първи път се срещнахте с топката?
- В махалата в Българско сливово. С големите батковци на улицата пред нас. В началото бях вратар. Счупих си главата, защото бях голям мераклия. Хвърлих се и си ударих веждата в едното дърво, защото от едната страна на улицата имаше две дървета и две от другата страна. Сливови дървета.
- Тоест любовта към футбола се разгаря между сливите в Българско Сливово?
- (Смее се.) Точно така. Между сливите в Българско Сливово заиграх футбол. Чакахме да стане неделя, за да дойде мачът на Българско Сливово. И да отидем да гледаме. От комшиите имаше двама-трима футболисти. Те бяха моите идоли. Иван Ангелов, който играеше десетка, Цветан, който беше нашият Берти Фогтс. Моите първи звезди бяха футболните звезди от Българско сливово. Кой ми е дал първата топка, не помня, но с топката се срещнах за първи път покрай батковците в махалата – бате Любо, бате Гошо... Играехме футбол постоянно.






Ето, след толкова години ще разкажа нещо ново – директорът в училище в Българско Сливово ме острига нула номер, защото се заиграхме и не отидохме в час по математика. Но тогава за нас математиката не беше важна, важна беше топката. Аз, Сашо Ангелов, Антон, Бойко – момчетата от нашия клас се позаиграхме. Мачът беше много оспорван и не отидохме в часа по математика. Осемте момчета, които играхме и изпуснахме часа, на другия ден бяхме остригани гола глава. С подкрепата и на родителите. Дъщеря ми ме е питала: “Ама как така са ви остригали, ами родителите?” Те родителите, ако знаеха какви ги вършим, вместо да учим, нямаше да се разминем само с подстрижката на другия ден, но и бой щяхме да ядем. (Смее се.) После вече беше късно, за другото, но не и с остригването. Такива бяха времената. Първата ми подстрижка нула номер беше, защото бойкотирахме математиката и продължихме да си играем мачлето.
Но благодарение на учителите – директора Цвятко Цветков и учителя по математика Петър Петров, от чийто час отсъствахме, ние се запалихме напълно по футбола. Те направиха отбор на село, започнахме да играем по общински турнири. Голямата ни конкуренция беше село Ореш на Анатоли Нанков. Там също имаха добри футболисти. Забеляза ни Любен Друмев – треньор на децата на “Академик” (Свищов). И започнахме да ходим – бяхме пет момчета от Българско сливово, които ходехме редовно в Свищов. След училище грабваш автобуса. А след тренировка понякога баща ми ни прибираше с камиона, отзад на каросерията. Така минаваше времето. Но смея да твърдя, че благодарение на учителите ми, които направиха отбора в Българско Сливово, аз успях да постигна личните си постижения във футболната кариера.
Макар че има и една друга история, която можеше да ме прати в друга посока и тя е свързана точно с директора. След “Академик” (Свищов) ме видя Николай Генчев, треньорът на децата в спортното училище във Велико Търново. Когато тръгнах да заминавам за Велико Търново, директорът на училището Цвятко Цветков казал на баща ми: “Детето е много будно, дай да го направим инженер.” Баща ми казал: "Не, не, не. Първо да стане футболист, после ще стане инженер.” И така. България може би е загубила един инженер, но като футболист съм се представил достатъчно добре. (Смее се.)





                         Цанко Цветанов в акция при паметното 2:1 за България над Германия в 1/4-финала на световното в САЩ на 10 юли 1994 г.




- Кога беше първият път, в който си казахте: “Успях, сбъднах си мечтата във футбола”?
- Ама аз още не съм. (Смее се.) Аз още мечтая. Много си обичам футбола. Продължавам да сънувам мачовете. (Смее се).
- Кой мач сънувахте последно?
- Често сънувам мачовете от световното в САЩ. Понякога сънувам полуфинала с Италия. Те ни биха, но сънувам, че ние вкарваме гол, бием, отиваме на финал... И се събуждам. И се усещам, че не сме. Наскоро беше един мач с “Етър” срещу “Ботев” (Пловдив), в който не успяхме да ги бием. Сънувам и някои колеги...
Но да се върна на въпроса кога съм си казал “успях”. Бих го перифразирал така – може би добих някакво по-голямо самочувствие, когато с “Левски” отстранихме “Глазгоу Рейнджърс” през 1993 г. Шампионската титла с “Етър” - страхотно усещане. Но някакси това беше успех на местно ниво. А в годините до промените за всички нас Западът беше вълшебен свят, в който живеят страхотни хора и играят невероятни футболисти.
Между другото, любимият ми футболист от дете е Манфред Калц. Може би съм го запомнил, защото сме родени на една и съща дата – 6 януари. Играеше за “Хамбургер” и немския национален отбор. Калц, Калц, Калц – това ми беше любимецът. Е, футболистите на “Етър” също бяха мои звезди, но това е по-късно.
- Какво значеше за едно 21-годишно момче да стане шампион на България с “Етър” и как виждате този голям успех за футбола във Велико Търново с днешните си очи?
- Тогава просто се радвах на момента. Толкова обичах футбола и исках да играя, че не съм и осъзнавал значимостта за “Етър” и за Велико Търново.
Този невероятен успех за града и клуба тогава беше нищо по-различно от поредното доказателство, че “Етър” сме добри и можем да се представяме отлично. С годините вече осъзнах колко голям успех всъщност е това за Велико Търново.





                         С Трифон Иванов, Бончо Генчев и Илиян Киряков идват на каляска за бенефиса им на стадион "Ивайло" във Велико Търново през 2008 г.

- Разказвали сте как дядо ви ви е давал по 5 стотинки, за да викате „Само Левски“ и ви е направил левскар от малък, нищо че баща ви е цесекар. Колко вафли изядохте и какво друго се случи, за да станете левскар?
- (Смее се.) Всички по нашето обичахме онези обикновени вафлички. Не помня колко, но доста вафлички поизядох. (Смее се.) Дядо ми даваше по 5 стотинки да викам “Само “Левски”, а с толкова едно дете можеше да си купи вафла. А те бяха толкова вкусни. Та съдбата ми е била предопределена от малък.
По националните отбори имаше много момчета от “Левски”, с които бяхме в много добри отношения. Те продължиха да подклаждат тази левскарска връзка. Даже бях написал на къщата на комшията “Само “Левски”, та майка ми трябваше да ме пошляпа после, защото комшията се беше оплакал.
- Комшията цесекар ли беше?
- (Смее се.) Не помня, но сигурно. Баща ми беше цесекар, около мен цял живот само цесекари.
Ако продължа напред, много футболисти от “Левски” дойдоха да играят в “Етър” по времето на Георги Василев. С тях също ходих на големите мачове на “Левски”. Такъв беше “Левски” - “Милан” 0:2 на “Герена”. Явно “Левски” си ми е съдба.
Не е тайна, че когато договорът ми с “Етър” приключи, моите амбиции бяха да се развивам нагоре. В България имаше и продължава да има два големи отбора. Това са “Левски” и ЦСКА. И имах предложение и от ЦСКА, и от “Левски”. Най-нормалното нещо беше да избера “Левски”.
- Какво ви каза баща ви?
- Баща ми не се е месил никога в изборите за кариерата ми. Той си продължи да си бъде от ЦСКА. Майка ми винаги е от отборите, в които аз играя, но баща ми си продължи да си е от ЦСКА.
- А при мач “Левски” - ЦСКА не сте ли бъзикали баща си за кой ще вика?
- Не само, че сме се бъзикали. Ние сме си имали басове. По моето време, когато играех в “Левски”, по-често аз ги печелех. С годините и той улегна и приемаше по-нормално и по-спокойно нещата.





                         С екипа на “Левски” при завръщането си през 2001 г.




- Кой от моментите като футболист зад граница ви е най-ценен?
- Прекрасно се чувствах в Шотландия. Може би в “Абърдийн” изиграх най-силните шест месеца в кариерата си, само че след 38-ия си мач се контузих и след това не успях да продължа с доброто си представяне. Като голям успех мога да броя този с “Енерги” (Котбус), отбор от Източна Германия, с който влязохме в Бундеслигата.
- Сега продължавате да мечтаете футболно чрез треньорството. Започнахте в тандем със Станимир Стоилов и вече над 20 години продължавате заедно. Много хора биха предпочели да са на преден план, какво ви задържа толкова време в един отбор с Мъри?
- Вероятно пак е съдба. Така се случват нещата в живота. В нашия случай Мъри беше поканен да е треньор на децата от набор 1988 в националния отбор и той ме покани да съм му помощник. Така започна всичко. А понякога едно такова решение се превръща в много трайно. Аз съм помощник на Мъри, защото той ме кани. И при толкова години съвместна работа явно нещата заедно ни се получават.
А защо не съм станал старши треньор – вероятно е въпрос на стечение на обстоятелствата. Всъщност опитах за малко в “Етър”, не беше лошо. Но приемам, че обстоятелствата в живота са предопределили пътя. Ако ме попитате дали съжалявам, в момента не съжалявам. Доволен съм от работата. Даже колкото повече напредва времето, толкова по-доволен ставам. Поради простата причина, че като помощник на Станимир Стоилов имах щастието да работя в чужбина, в страни, в които футболът се развива. И за съжаление се развива по-добре от България. Особено сега в турската Суперлига, къде можеш да се срещаш с добри играчи, добри отбори и добри тренери. Това е поредното предизвикателство, което ме прави щастлив. Аз се надявам това развитие да продължи. Не съм споделял досега, но ще го кажа. Силно казано е мечтая, но ми се иска в треньорството и с трети отбор да играем в Шампионската лига след “Левски” и “Астана”. Иска ми се да постигна и това като част от екипа на Станимир Стоилов.





                         По време на мача "Левски" - "Челси" от Шампионската лига през 2006 г. - заедно с Мъри Стоилов и Наско Сираков




- Реална ли е подобна мечта с “Гьозтепе” в момента?
- На този етап не мисля, че е. Първенството е доста тежко. Опитваме се да се борим, да се представяме добре в турската Суперлига, но има доста добри отбори, които засега са пред нас конкретно за това ми желание.
- Когато в началото на сезона Станимир Стоилов обяви, че ще гоните Европа с “Гьозтепе”, може би мнозина са се усмихнали ехидно. А сега правите фурор и сте приятната изненада в Турция. Колко смело мечтаете днес?
- Не знам дали някой се е присмивал, аз предпочитам да не обръщам внимание на такива неща. Истината е, че Станимир Стоилов обича да поставя летвата високо. Ще спомена един голям треньор на “Левски” - Васил Методиев-Шпайдела. Той казваше: “Баницата трябва да се слага на гардероба – да скачаш, за да я вземеш. А не на масата. Защото на масата е лесно да си вземеш парче от баницата”. Този урок поне аз имам в предвид. Винаги трябва да се поставя висока цел. За мен е важен пътят към целта. Самото постигане на целта е удовлетворение. Но пътят, който води към тази цел, ме прави щастлив.
- Как гледат в Турция сега на вас? На български треньори, които с работата си в “Гьозтепе” заслужават похвали, дори повече от успял човек като Жозе Моуриньо... Усещате ли по-голям респект към българските специалисти, лично към вас?
- Не искам да говоря за колегите, особено за хора като Жозе Моуриньо, защото човекът е постигнал страшно много. Това, че сме в едно първенство, първо е успех за самото турско първенство, и за мен като треньор, като човек от треньорски щаб, също е удоволствие, че можем да се мерим с него. Ние и с “Левски” мерихме сили. За наша радост, Моуриньо е от поколението, което е виждало големи български футболисти в Португалия и той има уважението и респекта към българския футбол. Ние се стремим навсакъде да показваме и доказваме, че българските треньори и българският футбол заслужават своето уважение. Жалко е, че националният отбор, клубният ни футбол губят този международен престиж, който са имали. Но в Турция, както и навсякъде по света, гледат какво работиш и какви резултати постигаш. Когато работиш и постигаш резултати, нормално е да има уважение. В България това нещо е загубено, защото е загубено уважението към треньора, към работата му, към успелия човек дори. На този етап в Турция получаваме нужното уважение, но всичко това е на база на споменатата свършена работа с футболистите и представянето на отбора. Но ще повторя, че за мен е важен пътят към целта. И все още сме по средата. На пътя. Факт е, че постигнахме един малък успех – върнахме “Гьозтепе” в Суперлигата на Турция, но се надявам това да е само началото.


- Как бихте коментирали ситуацията в “Левски”?
- Левскар съм, но смятам, че човек не трябва да е съсредоточен изцяло върху работата, с която е ангажиран в момента. Затова съм изцяло концентриран върху това, което правим в “Гьозтепе”. Има и друго – когато казваш истината, ставаш лош. Не искам да съм лош, не искам да се връщам назад. Съсредоточен съм напълно и давам енергията си в работата в “Гьозтепе” и се надявам да постигнем добри резултати.
- А като човек, бил част от най-големия успех на националния отбор, какво бихте казали за настоящето на отбора?
- Националният отбор е само върхът на пирамидата. Докато ние не престанем само да говорим и да си търсим извинения, да залагаме на думи как трябва да се оправи футболът, а не преминем към дела, нищо няма да се получи.
През последните години се наслушахме на приказки, много хубаво се говори, но реалността е коренно различна.
- Да завършим позитивно – накъде гледа Цанко Цветанов след 55? И какво си пожелавате?
- Когато чуя 55, сякаш е много сериозна възраст. Но благодарение на това, че съм във футбола, аз продължавам да мечтая. Аз съм мечтател. Във футбола мечтая за още по-големи успехи. За семейството ще бъда банален – искам само здраве.





                         Цанко Цветанов със съпругата си Теодора - неговия най-голям успех.

Title Честит рожден ден на Саня Каменова!:
Днес рожден ден празнува графичният дизайнер на “24 часа” Саня Каменова. Освен че прави страниците оригинални и интересни, тя е и ценител на изкуството, което си личи и в работата ѝ. Тя е и от хората, които предлагат идеи, за да може страниците да станат още по-прегледни.
Желаем ѝ да е здрава и много щастлива!

Title На 6 януари рожден ден имат:
Маргарита Гомес Асебо и Сехуела, съпруга на Симеон Сакскобургготски
Проф. д-р Станислав Семерджиев, сценарист, бивш ректор на НАТФИЗ
Цанко Цветанов, треньор, бивш футболен национал
Александър Секулов, писател
Димитър Петков-Пухчо, режисьор и продуцент
Д-р Даниела Георгиева, зам.-управител в МБАЛ “Бургасмед”
Александър Вълчев, депутат в 51-ото НС

Title Богоявление е! Йордановден. Вижте кои празнуват днес:
На 6 януари Православната църква чества Богоявление, Йордановден. Според православния календар празникът ознаменува кръщаването на Исус Христос от Йоан Кръстител в р. Йордан. В момента на ритуала небето „се отваря" и Светия дух слиза върху Христос във вид на гълъб, а от небето се разнася глас: „Този е Моят възлюбен Син, в Когото е Моето благоволение".
Празникът има различни имена в различните области на страната - Кръстовден, Водици или Водокръщи. Той е наречен така, защото на този ден всеки, който иска да е здрав през годината се окъпва или поне се измива на реката. С него се слага край на така наречените „Мръсни дни".

На този ден навсякъде, където има водоем, се извършва ритуалното хвърляне на кръста от местната църква, а мъжете се надпреварват да го извадят. След изваждането на кръста се служи тържествена литургия, наречена Велик водосвет. На нея се обновява светената вода в храмовете. От нея всеки носи вкъщи. Тя пази от болести и пречиства душата. Пази се през цялата година за тежки моменти в семейството, ако някой легне болен. От ритуалните измивания и пръскания с вода на Богоявление тръгват и обичаите, свързани с поливането и мокренето на всички именници, независимо от годишното време.
Според вярванията, на Йордановден се месят три ритуални хляба, при чието замесване се ползва остатъка от старата светена вода. Единият е за дома, вторият е за гостите, а третият се оставя пред вратите на къщата заедно с бакър вино за минувачите.
Имен ден днес празнуват Дана, Божан, Йордан, Йорданка, Данчо, Богдан, Богдана, Божанa

Title Банички със сладкарски крем и вишни:
Вашата любима рецепта може да спечели 20 лева. Снимайте как приготвяте предпочитаната си манджа и ставате част от рубриката ГАСТРОГУРУ. Един от вас - известен или неизвестен, но задължително добър кулинар, ще готви пред читателите.
Изпращайте рецептите си на
адреси vkostova@24chasa.bg
и 24ojivlenie@24chasa.bg.
За въпроси - тел. 942 25 31.

КОЙ ГОТВИ
Анелия Терзиева ни изпраща рецепта за банички със сладкарски крем и вишни.
ПРОДУКТИ









За 4 порции:
4 кори за баница
400 мл прясно мляко
35 г нишесте или инстантен крем 
50 г захар
сладко с цели вишни 
масло за намазване
НАЧИН НА ПРИГОТВЯНЕ









Смесваме нишестето със захарта и една малка част от млякото. Останалото мляко слагаме в касерола на котлона, докато се загрее. Добавяме постепенно другата смес и бъркаме непрекъснато, докато кремът се сгъсти.
Разполовяваме всяка кора и така получаваме осем еднакви парчета. Взимаме едно парче и го намазваме с разтопено масло. Отгоре слагаме още една кора и намазваме отново. Разпределяме от крема по дължина и слагаме от целите вишни. Завиваме на руло. Така процедираме с всички кори и получените банички подреждаме в намаслена тава. Печем до златисто (около 15 мин.).
Поднасяме баничките гарнирани с малко сладко и поръсени с пудра захар.

Title Епидемия от човешки метапневмовирус се разгаря в Китай:
Китай регистрира скок на инфекции с респираторен вирус, което води до пренаселени болници, спешни мерки и обществени опасения за епидемия, съобщи в. “Индипендънт”. Заболяването, идентифицирано като човешки метапневмовирус (HMPV), отбеляза рязко нарастване на случаите в северните китайски провинции тази зима, особено сред децата. Пекин побърза да омаловажи ситуацията, като властите обявиха, че респираторните инфекции обикновено достигат пик през зимния сезон.
Медицински експерти все пак призовават властите и жителите да вземат лични предпазни мерки, включително използването на маски и редовна дезинфекция на ръцете, за да намалят риска от инфекция.

Вълната от болни идва пет години след като светът беше предупреден за първи път за появата на нов коронавирус в Ухан, който по-късно се превърна в глобална пандемия със 7 милиона смъртни случая.
Снимки и видеоклипове на хора, носещи маски в болници в Китай, се появиха в социалните мрежи, а различни източници казват, че ситуацията с HMPV е подобна на тази от началната фаза на COVID пандемията. Здравните власти прилагат спешни мерки за наблюдение и управление на разпространението.
Метапневмовирусът причинява симптоми, подобни на тези на обикновена настинка и грип. Въпреки че заболяването обикновено протича леко, то може да доведе до сериозни усложнения като пневмония, особено при бебета, възрастни хора и хора с отслабена имунна система, отбелязва вестникът. Вирусът не е нов, но привлече вниманието на фона на нарастване на случаите, особено при деца под 14 години в Северен Китай. Идентифициран за първи път през 2001 г., HMPV е едноверижен РНК вирус, който се разпространява чрез дихателни капчици или контакт със замърсени повърхности. Симптомите му включват кашлица, висока температура, запушен нос и умора, с инкубационен период от три до шест дни.

Title Мистерия с контузията на Григор Димитров:
Хората около звездата ни в тениса мълчат - по традиция
Григор Димитров получи контузия, но феновете не знаят какво му е. Нищо необичайно за хората около най-добрия български тенисист в историята. С малки изключения като през миналата година, когато бившият №3 в света разкри за проблем с адуктор. Това е причината да не доиграе мачовете си с Данил Медведев (Рус) на “Уимбълдън” и с Франсес Тиафо (САЩ) на US Open.
Димитров не успя да защити титлата си в Бризбейн, след като не доигра полуфинала. Срещу Иржи Лехечка (Чех) той загуби 4:6 първия сет, а във втория при 4:4 повика лекар на корта. След позволената медицинска пауза Григор опита да продължи, но явно реши да не рискува.

Съмненията са, че отново е получил разтежение в областта на адукторите. Ако наистина е така, ще му бъде необходимо време за възстановяване. Феновете все пак се надяват Димитров да е в състояние да участва в откритото на Австралия, което започва в неделя в Мелбърн.
Григор има 55 поредни участия в турнирите от “Големият шлем” след Australian Open 2011, когато премина квалификациите, отстрани Андрей Голубьов (Каз), преди да загуби от Стан Вавринка (Швейц). Това е най-дългата активна серия в мъжкия тенис.
С достигането до полуфинала в Бризбейн нашият състезател на практика постигна минималната си цел и си осигури оставането в топ 10 на ранглистата.
Загубата от Лехечка обаче затвърди неприятна тенденция при Димитров. В момента той е в серия от 6 поредни неуспеха срещу тенисистите от Чехия, които са в първите 100 на света. Срещу Лехечка взе първия мач в откритото на Австралия през 2022 г., но бе победен в следващите три (в Стокхолм през същия сезон, в Монте Карло през 2023-а и сега в Бризбейн). През миналата година записа две загуби от Якуб Меншик (в Мадрид и Шанхай) и от Томаш Махач във Виена.

Title Предимно слънчево с разкъсана облачност на 6 януари:
Днес ще бъде предимно слънчево с разкъсана висока облачност, съобщиха от Националния институт по метеорология и хидрология. Преди обед около Дунав, в котловините и западните райони на Горнотракийската низина ще има мъгли. Ще духа слаб, в Източна България до умерен юг-югозападен вятър, с който ще се затопля. Максималните температури ще бъдат между 7° и 12°, на места в Предбалкана малко по-високи, в София 5°-6°.
По Черноморието ще бъде предимно слънчево с разкъсана висока облачност. Ще духа слаб, по северното крайбрежие умерен юг-югозападен вятър. Максималните температури ще бъдат между 9° и 11°. Температурата на морската вода е 8°-9°. Вълнението на морето ще бъде 2-3 бала.

В планините ще бъде слънчево с разкъсана висока облачност. Ще духа умерен западен вятър. Максималната температура на височина 1200 метра ще бъде около 10°, на 2000 метра - около 4°.
Утре и в сряда ще преобладава слънчево време с временни увеличения на облачността, пише БТА. Преди обед на места в низините и котловините ще бъде мъгливо или с ниска слоеста облачност. Вятърът ще е слаб, в източните райони - до умерен от юг-югозапад. Температурите ще се повишават и в сряда минималните ще бъдат между 1° и 6°, а максималните - между 11° и 16°, по-ниски в районите с трайна мъгла.

Title Само в "24 часа" на 6 януари: София е рай за пенсионерите, но от САЩ и Англия - ниски цени, евтина бира, вкусна храна, слаба престъпност:
Само в "24 часа" на 6 януари четете: 
Кило хляб вече струва колкото кило хубав свински врат
Ако 16,5 години спестяваш цялата заплата, можеш да купиш 100 квадрата дом
София е рай за пенсионерите, но от САЩ и Англия - ниски цени, евтина бира, вкусна храна, слаба престъпност
Парите в елмрежата трябва да са 100 млн. лв. на година, но са само 20 млн.
Едната акушерка от чалга танца с бебета завършила преди 3 месеца, другата още учи – вече са без работа
76 милиона за заплати на депутатите в провалените 6 парламента досега
Спорът за старостилците: Те не са опетнени с баба Гуси и ролекси, но носят разкол
За втори път испанец застана начело на "Левски", първият изкара 3 мача
Юлиян Плачков директор на столичното 128-о средно училище "Алберт Айнщайн": Голямата тема са изпитите след 7-и клас - от 40 г. са по български и математика. Стресът е огромен и излишен
Вижте първите страници на "24 часа" от 6 януари през годините до днес. Заглавията са интересни - спомнете си през какво преминаваше България. И сюжети, които обясняват защо сме там, където сме.

Title Бивш капитан на "Локо" (Сф) се пробва в Италия:
Бившият капитан на “Локо” (Сф) Валентин Николов до дни заминава за Италия, за да се пробва в тамошен клуб.
Към офанзивния халф има интерес от няколко клуба, включително и “Парма”.
Договорът на младежкия национал с "железничарите" приключи и двете страни се разделиха.
21-годишният Николов иска да продължи кариерата си в чужбина.

Title 10 тенденции в модата за 2025 година:
Спортна елегантност
Спортът отдавна е източник на вдъхновение за света на модата, но границите между фитнес и стил сега се размиват повече от всякога. Освен това тези облекла са изключително удобни, затова са предпочитани от хора, които имат доста динамичен начин на живот. Допълнителен плюс е, че само с промяна на ексесоарите подобен аутфит от ежедневен се превръща във вечерен.
Как се постига спортна елегантност? Дрехите с дизайн за тренировка се изработват от висококачествени материи като коприна, сатен и кашмир, които им придават луксозен вид. Кройките са изчистени, но с детайли като плисета, колани и асиметрични линии, които напомнят на класическите модели.


Класическото сако без проблем може да се облече върху спортен комплект. Обемните суитшърти се комбинират с мидиполи или такива с висока талия. Тенденцията за носене на маратонки с костюм вече се превърна в нещо обичайно, като продължава и през тази година.
Животински краски






Според модните стилисти леопардовият принт вече не се приема като хитова тенденция, а като класика, която присъства всеки сезон. През изминалата година той доминираше и се лансираше не само в гардероба, но и в интериора. В предстоящите колекции животинските краски се налагат като основен десен и най-осезаеми ще бъдат от юли до септември.
Щампи на зебра, леопард и змийска кожа ще бъдат използвани като акцент в неутралните тоалети. Но ще се носят и аутфити от горе до долу в животински принтове. Тези десени не са по вкуса на всеки, но са символ на увереност и смелост. Могат да бъдат оцветени в необичайни тонове, като лилав тигров принт или пастелна зебра.


Пастелни тонове
Пастелните тонове в модата са символ на елегантност, нежност и финес. Меки цветове, като прасковено розово, светлолилаво, мента и бледосиньо са подходящи както за ежедневни, така и за официални тоалети. Дизайнерите ги вкарват не само при класическите модели, но ги използват и за интересни комбинации. Могат да бъдат съчетавани помежду си за създаване на нежни монохромни визии или да се напасват с по-наситени и ярки цветове.
Пастелните тонове заемат основно място също при обувките и чантите, през лятото такива ще са кожените сандали и обемните платнени чанти.








Асиметрия
Асиметричните кройки на роклите, полите и топовете пак се връщат на мода. Този тренд придава свеж и динамичен външен вид и се използва не само при всекидневните облекла, но и при вечерните елегантни тоалети.




Змията е задължителен елемент
2025-а е Годината на Дървената змия. Така че съвсем логично влечугото присъства като визия в новите колекции. Бижутерите направиха колиета, пръстени, обеци и гривни с масивни златни и сребърни змии. Украшенията изглеждат много атрактивно и със сигурност притежателките на такива изящни аксесоари ще продължат да ги носят и след като символиката си отиде с края на годината.
Огромни змии са изрисувани и върху дрехите, могат да са в предната част или на гърба, по ръкавите, а също да се спускат по дължината на крачолите.



Дрехи, вдъхновени от 60-те и 80-те години

Дрехите, вдъхновени от 60-те и 80-те години, продължават да доминират и през 2025 г. Тези две десетилетия носят различни, но допълващи се стилове - от елегантната минималистична визия на 60-те до ярките и смели експерименти на 80-те. Съвременните дизайнери умело комбинират тези ретро елементи, придавайки им модерен прочит.
Стилът на 60-те години е известен със своите чисти линии, минимализъм и геометрични форми. Късите рокли с А-образен силует, вдъхновени от модната икона Туиги, отново са в центъра на вниманието. Те се съчетават с високи ботуши до коляното или елегантни балеринки, за да създадат изчистена и женствена визия.
Цветовете са свежи и ярки - от пастелни нюанси до смели комбинации като черно и бяло. Моделите с геометрични принтове, като кръгове и квадрати, също се завръщат. Материите варират от класически памук до екокожа и сатен.
Модата от 80-те години е известна с ярките цветове, обемните силуети и драматичните детайли. Вдъхновението от това десетилетие включва широки рамене, блестящи материи и интересни принтове.
Якета с подплънки на раменете, миниполи с металически отблясък и кожени дрехи са задължителни елементи, които се вписват в модерния гардероб. Пайетите и ламето, характерни за 80-те, се използват във вечерните облекла.


Къси панталонки вместо минипола
Късите панталонки изместват миниполите в гардероба на жените със стройни фигури. През деня можете да носите модели в неутрални тонове и изчистени кройки. А лансираните материи са деним, памук и лен. Комбинират се с обикновена тениска или топ.
Панталонките от деним са декорирани с ресни, апликации или ярки цветни акценти. Широките модели с висока талия подчертават фигурата и придават ретро шик визия.
За официални поводи са моделите от луксозни материи като коприна, сатен и жакард. Съчетават се с изискани блузи, блейзъри и токчета. Много актуални са комплектите от панталонки и сако, като цветовете варират от пастелни нюанси до наситени и смели тонове.
Късите панталонки се комбинират с почти всички видове обувки - от сандали и маратонки до токчета и ботуши, в зависимост от случая.




Бохо шик и велур
Бохо шикът се завръща през 2025 г., съчетавайки елементи от природата и автентични традиции с модерни акценти. Колекциите включват дълги рокли с флорални мотиви, широки панталони и ризи с разкроени ръкави. Слага се акцент върху детайлите - дантела, бродерии, плетива и ресни, които добавят индивидуалност на всеки тоалет. Кожа, велур и лен се комбинират с метални елементи и ярки цветни принтове.
Аксесоарите са ключови за създаване на автентичния бохо шик. Големи кожени чанти с етнощампи, сандали с високи платформи и колиета с перли и дървени елементи се комбинират с очила с дебели рамки и шапки с широки периферии.

Масивни бижута
През тази година големите бижута не са просто допълнение към облеклото, а основен акцент. Изчистените линии се комбинират с авангардни дизайни - смели геометрични форми и ярки цветове, които създават силен визуален ефект. В новите колекции големите обеци са от масивни кръгове и капки до сложни мрежести форми, които съчетават различни метали и камъни.
Колиетата могат да са много обемни и да обхващат врата и раменете, комбинирайки широки метални вериги, верижки с интересни висулки или естествени материали като дърво и камък. Пръстените са с масивни камъни. Тези аксесоари не са само за специални поводи, а са подходящи и за ежедневни визии. Обемните и стилни обеци или голям пръстен могат да придадат ефектен щрих на обикновена тениска и дънки.
Актуалните бижута са изработени от различни материали - от злато и сребро до акрил и стъкло.
Пропорцията между бижутата и фигурата е ключова. Големите бижута трябва да подчертават формите, а не да ги затрупват. Ако сте по-ниски на ръст, избягвайте бижута, които са твърде тежки или обемни. Насочете се към по-дълги и тънки линии, например висящи обеци, които ще удължат линията на врата.





Сандали с чорапи
Сандалите с чорапи отдавна предизвикват различни реакции. Някога смятана за модна грешка, тази комбинация сега се приема като оригинален начин за изразяване на личния стил.
Чорапите са ключовият елемент, който определя цялостния вид. За елегантна визия изберете чорапи от тънък тюл, ажурни модели или с металически отблясък. За по-небрежен и уличен стил заложете на спортни чорапи с лога или ярки цветове.
Сандалите в неутрални цветове могат да бъдат комбинирани с цветни чорапи, за да добавите акцент. За по-смел подход изберете чорапи и сандали в контрастни или ярки тонове.
Комбинацията от сандали с чорапи може да бъде акцент във всяка визия. За кежуал стил съчетайте с широки шорти или джинси и тениска. За по-елегантен подход комбинирайте с лека рокля или мидипола и добавете подходящи аксесоари.

Title "Лудогорец" може да прибере близо 2 млн. евро за нападател:
Серийният шампион у нас (13 титли поред) "Лудогорец" може да прибере солидната сума от близо 2 млн. евро за аржентинския нападател Матиас Тисера.
Той бе пратен под наем в родината си, като до края на сезона ще играе за "Уракан" (Буенос Айрес).
От столичния клуб официално обявиха, че ще платят 200 000 евро за преотсъпването.
Ако "Уракан" се възползва от клаузата за откупуване на Тисера, ще трябва да плати 1,75 млн. на "Лудогорец".

Title Национал MVP в мач от елита на Италия:
Волейболният национал Георги Татаров изигра много силен мам за "Гротадзолина", който се наложи като гост над "Падуа" с 3:1 (19:25, 25:20, 25:21, 25:22) в среща от 15-и кръг на италианския елит.
Нашият посрещач завърши 19 т. и бе обявен за MVP.
"Гротадзолина" е на 10-о място в класиране с 12 точки (3 победи, 12 загуби). В първенството участват 12 тима.

Title Разследват 8 стриптизьорки, измъкнали 300 хил. евро от висш италиански генерал:
Осем стриптизьорки се разследват от италианските власти за това, че се възползвали от уязвимото състояние на 88-годишния генерал Марио Бушеми, от когото получили 300 хил. евро. Бившият военен съветник на премиерския дворец в Рим почина през юли. Според медиите генералът започнал да посещава известни нощни клубове в центъра на Рим през 2016 г. Няколко от стриптизьорките в тях започнали да го ухажват и успели да спечелят доверието му. Постепенно започнали да му искат пари и подаръци под формата на скъпи чанти, бижута, луксозни пътешествия. В крайна сметка му измъкнали 300 хил. евро.
За да спечелят благоразположението му, те го ласкаели по различен начин. „Генерале, ти си моят герой", казвала му една от тях. Когато мъжът хлътнал по момичетата, започнали да му искат директно подаръци. „Ще ми купиш ли чанта „Шанел"?, питала в есемес до Бушеми една от жените. Сега тя се разследва за това, че се възползвала от уязвимото му състояние. Заедно с други седем стриптизьорки е обвиняема за пропиляване на имуществото на генерала. Той бил особено уязвим заради депресията, в която се намирал, по думите на близките му. Една от стриптизьорките дори успяла с помощта на Бушеми да си купи жилище.

Възрастният генерал започнал да посещава нощните клубове през 2016 г. Излизал всяка вечер и се прибирал късно през нощта. Пристрастил се по заведенията, в които оставял винаги щедри бакшиши на персонала. Много скоро обаче от вежлив клиент той се превърнал в плячка за работещите в клубовете стриптизьорки. „Искам да бъда жената, която ти грабна сърцето", написала му една от тях. „Искам само любов от теб", написала му друга, но скоро след това го попитала: „Ще ми дадеш ли 2000 евро?"
Въпреки че жените карали генерала да трие съобщенията си от тях, той не направил това. Едва в края започнал да се усъмнява, пишейки на една от жените, че познавал много добре техниките й. „Първо искаш 200 евро за дърва за отопление на баба ти, а после стигнахме до 40 хил. евро".
Според следствието подаръците, колкото и да са щедри, не са забранени от закона. Сега обаче ще трябва да бъде доказано дали генералът е бил с ума си, докато ги е правел.

Title "Рома" е господарят на Вечния град след 2:0 срещу "Лацио":
В 163-ото римско дерби "Рома" наложи с 2:0 волята си над "Лацио" в среща от 19-ия кръг на италианската серия "А" и до следващия дуел е господарят на Вечния град.
Чрез капитана си Лоренцо Пелегрини (10) и белгиеца Алексис Слемакерс (18) "вълците" нанесоха удар, на който "орлите" така и не успяха да отвърнат.
В дербито, естествено, имаше зъбене между играчите. В последното такова аржентинецът Валентин Кастеянос получи втори жълт картон за блъскане на германския професор в защитата на "Рома" Матс Хумелс и бе изгонен. Това стана в 95-ата мин.
С успеха "Рома" има 23 точки на 10-ата позиция.
"Лацио" със своите 35 т. е 4-и.

